শৈশব, শিক্ষা ও জীবনসংসার

বাংলার গ্রাম থেকে উঠে এসে বিশ্ব মানবতার মহান নেতা
১৯২০ সালের ১৭ মার্চ। এই বাংলার মাটিতে জন্ম নিলো এক দেবশিশু। বাবা-মা আদর করে নাম দিলেন খোকা। টুঙ্গিপাড়ার ধুলো-মাটি মেখে বেড়ে ক্রমেই উঠলো সে। মধুমতি-বাইগার নদীর পানি ছুঁয়ে আসা বাতাসের পরতে পরতে সুজলা-সুফলা ঘ্রাণ, আর ভোরের কুসুমসূয্যের কিরণে ক্রমেই মহীরূহ হয়ে উঠলো ছোট্ট খোকা। তাল-তমাল-হিজলের সবুজ সমারোহে সেই হৃদয় প্রশস্ত হয়ে বেড়ে উঠতে থাকলো। দেখতে দেখতে দ্রুতই স্মৃতি হয়ে গেলো নদীর পানিতে ঝাপাঝাপি আর বর্ষার  বৃষ্টিতে ভেজার চঞ্চল দিনগুলো। বাইগার নদী যেমন এঁকে বেঁকে মধুমতিতে চলে যায়, তেমনি টুঙ্গিপাড়া থেকে শুরু করে সারা দেশের প্রতিটি আনাচা-কানাচে ঘুরে, খোকার বাড়ি হয়ে ওঠে পুরো বাংলাদেশ। আর খোকা হয়ে ওঠেন বঙ্গবন্ধু।

আড়াই হাজার বছরের ইতিহাসে প্রথমবারের মতো বাঙালি জাতিকে স্বাধীন ভূখণ্ড উপহার দেন এই ভূমিপুত্র। ছোট্ট খোকা থেকে হয়ে ওঠেন জাতির পিতা। এরপর বিশ্বনেতা হিসেবে খ্যাতি অর্জন করেন। বঙ্গবন্ধু শেখ মুজিবুর রহমান শুধু কোনো ব্যক্তির নাম নয়, বাংলাদেশের প্রতিধ্বনি।

দীর্ঘ দুই যুগের সংগ্রামের পর, ১৯৭১ সালে বাংলাদেশ স্বাধীনতা অর্জন করে। এই পুরো সংগ্রাম, মুক্তির আন্দোলন এবং স্বাধীনতার সবকিছু ঘটেছে বঙ্গবন্ধুকে কেন্দ্র করে। অসামান্য রাজনৈতিক প্রজ্ঞার কারণে ব্রিটেনের অন্যতম পত্রিকা নিউজ উইক বঙ্গবন্ধুকে ‘পয়েট অব পলিটিক্স’ বলে অভিহিত করে। বিশ্ব এর আগে কখনো এমন নেতা দেখেনি। তার গতিশীল নেতৃত্বের কারণে ব্রিটেনের আরেক শীর্ষ পত্রিকা দ্য গার্ডিয়ানে বলা হয়‘শেখ মুজিব ছিলেন এক বিস্ময়কর ব্যক্তিত্ব’।

শত্রু-মিত্র নির্বিশেষে সবাই সমীহ করতেন শেখ মুজিবকে। আফ্রিকার অনেক দেশের মুক্তি সংগ্রামেও মুজিব নামটি অনুপ্রেরণা দিয়েছে। ভিয়েতনামের ঐতিহাসিক যুদ্ধেও যোদ্ধারা দীর্ঘ-সংগ্রামের অনুপ্রেরণা পেয়েছেন বঙ্গবন্ধুর জীবন জেনে। বাংলাদেশের স্বাধীনতার পর বিশ্বমঞ্চে যখন আবির্ভাব ঘটলো বঙ্গবন্ধুর, তখন বিশ্বনেতারা তাকে একবার কাছে থেকে দেখার জন্য মুখিয়ে থাকতেন। এরকমই একটি সময়ে, ১৯৭৩ সালে আলজেরিয়ায় অনুষ্ঠিত জোটনিরপেক্ষ সম্মেলনে ভাষণ দিতে গিয়ে বঙ্গবন্ধু বলেন, ‘পৃথিবী আজ দুই ভাগে বিভক্ত। এক ভাগে শোষক শ্রেণি, আরেক ভাগে শোষিত। আমি শোষিতের দলে।’ সদ্যস্বাধীন একটা দেশের প্রধান থেকে শেখ মুজির রহমান হয়ে ওঠেন বিশ্বনেতা। বিশ্বের অন্যান্য দেশের প্রধানরা তাকে মানবতা ও মুক্তির দূত হিসেবে গণ্য করতেন। কিন্তু ১৯৭৫ সালের ১৫ আগস্ট, বঙ্গবন্ধুকে সপরিবারে হত্যা করে কুচক্রীরা। এই খবর শুনে স্তম্ভিত হয়ে পড়ে বিশ্বসম্প্রদায়।

বঙ্গবন্ধুর অকাল প্রয়াণের খবর প্রকাশ হওয়ার পর কেঁপে ওঠে আন্তর্জাতিক গণমাধ্যমগুলো। মুজিবহীন বাংলাদেশের কথা ভাবতেও পারছিল না কেউ, তাদের কাছে বঙ্গবন্ধু মানেই বাংলাদেশ, বঙ্গবন্ধুকে দিয়েই তারা বাংলাদেশকে চিনেছিল। তাই বঙ্গবন্ধুর মৃত্যুতে দ্য ফিন্যান্সিয়াল টাইমস লিখেছে, ‘মুজিব না থাকলে বাংলাদেশ কখনোই জন্ম নিত না।’ দ্য টাইমস অব লন্ডন-এর ১৯৭৫ সালের ১৬ আগস্ট সংখ্যায় উল্লেখ বলা হয় ‘সবকিছু সত্ত্বেও বঙ্গবন্ধুকে সবসময় স্মরণ করা হবে। কারণ তাকে ছাড়া বাংলাদেশের বাস্তব কোনো অস্তিত্ব নেই।’ বঙ্গবন্ধুর হত্যার খবর পাওয়ার পর পশ্চিম জার্মানির পত্রিকায় বলা হয়, ‘বঙ্গবন্ধু শেখ মুজিবকে চতুর্দশ লুইয়ের সঙ্গে তুলনা করা যায়। তিনি জনগণের কাছে এত জনপ্রিয় ছিলেন যে, লুইয়ের মতো তিনি এ দাবি করতে পারেন, আমিই রাষ্ট্র।’

বাংলাদেশ ও বঙ্গবন্ধুর বিরোধিতা করেছিল মার্কিন যুক্তরাষ্ট্র। কিন্তু বঙ্গবন্ধুকে হত্যার পর তৎকালীন আমেরিকার প্রেসিডেন্ট হেনির কিসিঞ্জার বলেছেন, ‘আওয়ামী লীগ নেতা শেখ মুজিবুর রহমানের মতো তেজি এবং গতিশীল নেতা আগামী বিশ বছরের মধ্যে এশিয়া মহাদেশে আর পাওয়া যাবে না।’

বিশ্ববাসী বাংলাদেশকে চিনেছে বঙ্গবন্ধুকে দিয়ে

আধুনিক মালয়েশিয়ার জনক ও মুসলিম বিশ্বের প্রভাবশালী নেতা মাহাথির মোহাম্মদ মনে করেন, বঙ্গবন্ধু সপরিবারে হত্যার কারণেই বাংলাদেশ এতিম হয়ে যায়। আন্তর্জাতিক পরিমণ্ডলও বাংলাদেশকে চিনতো বঙ্গবন্ধুর নামে। বাঙালির জাতির মুক্তিদাতা বঙ্গবন্ধুকে খুনের ঘটনায় বিশ্ববাসী এই জাতি সম্পর্কে সন্দিহান হয়ে পড়ে।

২০০৪ সালে বাংলাদেশ সফরে এসে এক সাক্ষাৎকারে মাহাথির মোহাম্মদ বলেন, 'আফ্রিকার কোটি কোটি কৃষ্ণ মানবের মুক্তিদূত নেলসন ম্যান্ডেলার সমক্ষ তোমাদের নেতা (বঙ্গবন্ধু)। তার অবর্তমানে বাংলাদেশ অভিভাবকহীন হয়ে পড়ে এবং এতিমের মতো অবহেলা ও অবজ্ঞার মধ্য দিয়ে অগ্রসর হয়। জন্মের পরপরই বাংলাদেশ অভিভাবকহীন ও নেতৃত্বহারা হয়ে পড়ায় এই দেশটির যে বিশাল সম্ভাবনা ছিল, তা রুদ্ধ হয়ে পড়ে। তোমাদের জাতির ভাগ্যে এতোবড় ট্রাজেডি দেখে খুব আফসোস হয়।'

বঙ্গবন্ধুর প্রতি অকপটে মুগ্ধতার কথা প্রকাশ করে মাহাথির মোহাম্মদ বলেন, 'তিনি তার দেশ থেকে হাজার মাইল দূরে, অন্য দেশের কারাগারে থেকে, শুধু তার নামের জাদুমন্ত্রে পৃথিবীর ভৌগলিক রেখা পরিবর্তন করে একটি নতুন দেশের অভ্যুদয় ঘটান। সমগ্র মানবজাতির ইতিহাসে এর দ্বিতীয় নজির নেই।

বঙ্গবন্ধুর মৃত্যুর প্রসঙ্গে মাহাথির আরো বলেন, 'বঙ্গবন্ধুর মৃত্যুর খবর পাওয়ার পর সেদিন মালয়েশিয়ার মসজিদেও তার জন্য দোয়া করা হয়। ইসলামের মহান খলিফাদের সঙ্গে যেনো শেখ মুজিবের বেহেশত নসীব করার জন্য দোয়া করেন ইমাম সাহেব। সেদিন শুক্রবার ছিল। মধ্যপ্রাচ্যের অনেক দেশের মসজিদেও বঙ্গবন্ধুর বিদেহী আত্মার জন্য দোয়া করা হয়েছে।'

‘‘নেপোলিয়ন যা পারেনি, শেখ মুজিব তা করে দেখিয়েছেন’’

বিশ্বজুড়ে নন্দিত ফ্রান্সের নেতা নেপোলিয়ন বোনাপার্ট। তাকে নেপোলিয়ন দ্য গ্রেট বলা হয়। সেই নেপোলিয়নের চাইতেও বঙ্গবন্ধুকে সফল বলে মন্তব্য করেছেন ফ্রান্সের তৎকালীন প্রেসিডেন্ট ফ্রানচিস মিতেরা। ১৯৯০ সালে বাংলাদেশ সফরে এসে বঙ্গবন্ধুর ছবির দিকে তাকিয়ে স্বৈরাচার এইচ এম এরশাদকে সরাসরি তিনি বলেছেন, 'তোমাদের দেশের অদৃশ্য শক্তিধর এই লোকটির কী অজানা জাদু ছিল! দেখো, আমাদের ফ্রান্সের সর্বশ্রেষ্ঠ বীর নেপোলিয়ান বোনাপার্ট দি গ্রেট। তিনি ফ্রান্স থেকে বহু দূরে সেন্ট হেলেনা দ্বীপে বন্দি হয়ে পড়েন, তোমাদের শেখ মুজিবের মতো বন্দি হওয়ার পর আমাদের জাতীয় বীর ফরাসি জাতির জন্য বা ফ্রান্সের জন্য আর কোনো অবদান রাখতে পারেননি। কিন্তু তোমাদের ভাগ্য-নির্মাতা (বঙ্গবন্ধু) তোমাদের দেশ থেকে হাজার মাইল দূরে, অন্য দেশের কারাগারে মৃত্যুদণ্ডে দণ্ডিত হয়ে ডেথ সেলে বসেও, শুধু তার নামের অজ্ঞাত জ্যোতির্ময় আলোকচ্ছটা নিক্ষেপ করে, পৃথিবীর ভৌগোলিক রেখা পরিবর্তন করে, একটি নতুন দেশের অভ্যুদয় ঘটান এবং একটি নতুন জাতির জন্ম দেন।'

বঙ্গবন্ধুর নেতৃত্বকে এক বিস্ময়কর ঘটনা বলে অভিহিত করে ফ্রান্সের এই রাষ্ট্রপতি আরো বলেন, 'সমগ্র মানব জাতির ইতিহাসে এবং বিশ্বের ভৌগোলিক সীমানার মধ্যে এমন দ্বিতীয় কোনো বিস্ময়কর ঘটনা কেউ কোনদিন, কোথাও প্রত্যক্ষ করেনি। পাকিস্তানের সেনাবাহিনীর মতো যোদ্ধা জাতিকে ১৯৭১ সালে বাংলাদেশের অখ্যাত-অজ্ঞাত বীরযোদ্ধারা যখন পরাজিত করেছে বলে সংবাদ ছড়িয়ে পড়ে, তখন বিশ্বের বিভিন্ন দেশের রাজধানীতে ভূমিকম্প তৈরি হয়। বিশ্বের নেতারা এবং সামরিক বাহিনীর জেনারেলরা বিশ্বাস করতে পারছিলো না! যার শিহরণ জাগানো জাদুবলে প্রায় শূন্য সামরিক অভিজ্ঞতাসম্পন্ন তোমরা (বাঙালি জাতি) ঐতিহাসিকভাবে বিজয়ী জাতির খেতাব পেলে, তার নামের গৌরব-গাঁথা বিশ্বের সব মানুষের হৃদয়ে ধ্বনিত-প্রতিধ্বনিত করে তোলো না কেন?'

১৯৯০ সালে ফ্রান্সের প্রেসিডেন্ট ফ্রানচিস মিতেরা যখন বাংলাদেশের রাষ্ট্রপতি ভবনে প্রবেশ করেন, তখন প্রবেশমুখে একনায়ক এরশাদ বঙ্গবন্ধুর ছবি দেখিয়ে তাকে বলেন, 'একসিলেন্সি, ইনি আমাদের জাতির জনক শেখ মুজিবুর রহমান।' এরপর সেই ছবির দিকে অপলক দৃষ্টিতে তাকিয়ে ছিলেন ফ্রান্সের প্রেসিডেন্ট। এরপর তিনি এরশাদকে বললেন, ''তোমরা শেখ মুজিবকে 'মুজিব দ্য গ্রেট' অর্থাৎ মহান বীর শেখ মুজিব বলে সম্বোধন করো না কেন? নেপোলিয়ান বোনাপার্টকে 'দ্য গ্রেট' অর্থাৎ ফ্রান্সের মহান জাতীয় বীর বলে সর্বোচ্চ শ্রদ্ধা ও ভালোবাসার সঙ্গে আমরা সম্বোধন করি, ইউরোপের অন্যান্য জাতি তাদের জাতির সর্বশ্রেষ্ঠ বীরের নামের শেষে 'দ্য গ্রেট' অর্থাৎ মহান জাতীয় বীর বলে সশ্রদ্ধচিত্তে স্মরণ করে।'

এই ঘটনা যখন ঘটে, তখন বাংলাদেশের রাষ্ট্রপতির ডেপুটি প্রেস সেক্রেটারি হিসেবে সেখানে উপস্থিত ছিলেন সাংবাদিক মুসা সাদিক। তিনি তার ‘বিশ্বনেতাদের চোখে বঙ্গবন্ধু’ বইতে এই তথ্য বিস্তারিত উল্লেখ করেছেন। 

বঙ্গবন্ধুর দীর্ঘদিনের পরিকল্পনার ফল বাংলাদেশের স্বাধীনতা

বাংলাদেশের স্বাধীনতা সংগ্রাম ও মুক্তিযুদ্ধ কোনো আকস্মিক বিষয় নয়। আড়গড়গাই হাজার বছরে যা কেউ পারেনি, সেই স্বাধীনতার জন্য বঙ্গবন্ধু যে ছক এঁকেছিলেন, সে সম্পর্কে গোয়েন্দা মারফত আগাম তথ্য জানার কথা জানিয়েছেন কানাডার তৎকালীন প্রধানমন্ত্রী পিয়েরে ট্রুডো। কানাডার বর্তমান প্রধানমন্ত্রী জাস্টিন ট্রুডোর বাবা তিনি। সেসময় বিশ্বব্যাপী খ্যাতিমান নেতা হিসেবে প্রভাববিস্তার করেছিলেন তিনি।

১৯৮৪ সালে বাংলাদেশ সফরকালে এক সাক্ষাৎকারে বঙ্গবন্ধুর অসামান্য দূরদর্শিতার কথা জানান পিয়েরে ট্রুডো।

বাংলাদেশের স্বাধীনতা যুদ্ধ ও বঙ্গবন্ধু পরিকল্পনার প্রসঙ্গে তিনি বলেন, 'বঙ্গবন্ধু যে ১৯৭০ এর দশকেই বাঙালি জাতিকে নিয়ে স্বাধীনতার যুদ্ধে লিপ্ত হবেন, আশির দশক পর্যণ্ত অপেক্ষা করবেন না, এমন গোয়েন্দা তথ্য উপ-রাষ্ট্রদূত অফিসের গোয়েন্দা মারফত আমরা পেয়েছিলাম। সেটার ব্যাখ্যা সংগ্রহের চেষ্টা করেছিলাম, কিন্তু বাংলাদেশ স্বাধীন হওয়ার আগে আমরা তা সংগ্রহ করতে পারিনি। পরবর্তীতে বঙ্গবন্ধুর কাছ থেকে সংগ্রহ করা সেই ব্যাখ্যায় আমরা জানতে পারি যে, আশির দশকের পর রাশিয়ার রেড আর্মি থাকবে না বলে বিশ্বাস করতেন তিনি। তখন পৃথিবীর ভারসাম্য একদিকে (যুক্তরাষ্ট্রের দিকে) হেলে পড়বে, আর তারা পাকিস্তানের একনিষ্ঠ সমর্থক। সেই পর্যবেক্ষণ থেকে তিনি ১৯৭০ সালেই যুদ্ধ শুরু পরিকল্পনা করেছিলেন। তার সেই পূর্বাভাস ও যুদ্ধে জড়িয়ে পড়ার ঘটনায় বিশ্বের বড় বড় নেতারা বিস্মিত হয়ে পড়েন। তাই তারা ১৯৭২ সালে তার কাছে তার দৈবদৃষ্টি সম্পর্কে জানতে চেয়েছিলেন।'

‘যাদের নেতৃত্বে ভারত স্বাধীনতা পেয়েছে, বঙ্গবন্ধু তাদের চেয়েও বড় নেতা’

ভারতবর্ষের স্বাধীনতা সংগ্রামের নেতাদের চেয়েও বঙ্গবন্ধু শেখ মুজিবুর রহমানকে বড় নেতা বলে মন্তব্য করেছেন ভারতের সাবেক প্রধানমন্ত্রী অটল বিহারী বাজপেয়ী। সশ্রদ্ধ চিত্তে বঙ্গবন্ধুর নেতৃত্বের প্রশংসা করে তিনি বাংলাদেশি সাংবাদিক মুসা সাদিককে দেওয়া সাক্ষাৎকারে বলেছেন, 'ভারতের স্বাধীনতা সংগ্রামে যারা প্রথম সারির নেতা ছিলেন এবং যাদের নেতৃত্বে ভারত স্বাধীনতা অর্জন করেছিল, তাদের সবার চেয়ে শেখ মুজিব অনেক বড় নেতা ছিলেন। ভারতের নেতাজি সুভাষ বসু, যিনি বাংলাদেশের মতো মুক্তিযুদ্ধ করে ভারতের আজাদি ছিনিয়ে আনতে চেয়েছিলেন, একমাত্র তার সঙ্গে তোমাদের নেতার (বঙ্গবন্ধুর) তুলনা হতে পারে।'

১৯৯৬ সালের ২৫ মে, ভারতে বসে বাংলাদেশ ও মুক্তিযুদ্ধ নিয়ে খোলামেলা কথা বলেন অটল বিহারী বাজপেয়ী। বাংলাদেশি সাংবাদিককে তিনি আরো বলেন, 'তোমাদের মুক্তিযোদ্ধাদের জানিয়ে দিও যে- আমি বলেছি, তোমাদের শেখ মুজিবুর রহমান, বিশ্বের বহু নেতার চেয়ে অনেক বড় নেতা। তিনি পাকিস্তানের মোহাম্মদ আলী জিন্নাহর চেয়েও অনেক বড় নেতা। এমনকি ভারতের স্বাধীনতা সংগ্রামে যারা প্রথম সারির নেতা ছিলেন এবং যাদের নেতৃত্বে ভারত স্বাধীনতা অর্জন করেছিল, তাদের সবার চেয়ে শেখ মুজিব অনেক বড় নেতা ছিলেন।' উল্লেখ্য যে, ১৯৭১ সালে ভারতের লোকসভায় বাংলাদেশের স্বীকৃতির প্রস্তাবটি অটল বিহারী বাজপেয়ীই প্রথম উত্থাপন করেছিলেন।

বঙ্গবন্ধুকে নিয়ে তার এই মন্তব্যের ব্যাখ্যা জানতে চাইলে তিনি বলেন, 'তুমি কী হে ছেলে, ইতিহাস পড়োনি? তুমি একজন মুক্তিযোদ্ধা, তুমি তো মুক্তিযুদ্ধ দেখেছ, কিন্তু কে তোমাকে মুক্তিযুদ্ধ দেখিয়েছে? কে তোমাকে মুক্তিযোদ্ধা করেছে? তোমাদের জাতির পিতা শেখ মুজিবুর রহমান। কিন্তু ভারতের স্বাধীনতা অর্জনের জন্য আমরা কোনো মুক্তিযুদ্ধ করিনি। আমাদের নেতারা আমাদের মুক্তিযোদ্ধা হতে দেয়নি। আমাদের নেতারা সমঝোতা করে, সব অধিকার ও দাবি- দাওয়া ছেড়ে দিয়ে, ব্রিটিশ সরকারের কাছে আত্মসমর্পণ করে, ভারতের স্বাধীনতা উপহার হিসেবে নিয়েছেন। কিন্তু তোমাদের বীর বাঙালি জাতির জনক শেখ মুজিবুর রহমান মুক্তিযুদ্ধ করে তোমাদের স্বাধীনতা ছিনিয়ে এনেছেন। আফ্রো-এশিয়ার দেশে দেশে, পাহাড়ে- জঙ্গলে মুক্তিযুদ্ধের জন্য যারা আজও লড়ছে, তারা তার (বঙ্গবন্ধুর) নামে জয়ধ্বনি দিচ্ছে। তার নামের ধ্বনি দিয়ে তারা মুক্তিযুদ্ধের প্রেরণা লাভ করছে। এই একটি ঐতিহাসিক কারণে তোমাদের জাতির পিতা পাকিস্তান ও ভারতের শীর্ষ সব নেতাকে অতিক্রম করে গেছেন। সত্য খুবই নির্মম, সেই নির্মম সত্য আমি উচ্চারণ করলাম। আমার যথেষ্ট বয়স হয়ে গেছে। কত দিন বেঁচে থাকব জানি না।'

অটল বিহারী বাজপেয়ীকে ভারতীয় রাজনীতির প্রবাদপুরুষদের একজন বলে গণ্য করা হয়। তিনি যখন তরুণ, তখনই তার বক্তব্য শুনে পন্ডিত জওহরলাল নেহেরু বলেছিলেন, 'বাজপেয়ী একদিন প্রধানমন্ত্রী হবে।' সেই বাণী সত্য হয়েছিল। দল-মত নির্বিশেষে ভারতের রাজনীতিতে সর্বজন শ্রদ্ধেয় ব্যক্তি হিসেবে সন্মানিত হয়েছেন বাজপেয়ী। ভারতবর্ষের বিভাজন থেকে শুরু করে বাংলাদেশের মুক্তিযুদ্ধ, সবকিছুর সঙ্গেই জড়িয়ে আছেন তিনি। এমন একজন মহীরূহ ব্যক্তিত্ব নিজের জীবন সায়াহ্নে এসে অকপটে নির্মম সত্যের স্বীকারোক্তি দিয়ে গেছেন। এক জীবনে দেখা নেতাদের মধ্যে তিনি বঙ্গবন্ধুকেই শ্রেষ্ঠ নেতা হিসেবে অভিহিত করেছেন। বঙ্গবন্ধুর মতো তীব্র জাতীয়তাবাদী নেতা বিশ্বের ইতিহাসে আর নেই, যিনি কিনা একইসঙ্গে গণতান্ত্রিক পদ্ধতিতে দীর্ঘ দুই যুগ ধরে সংগ্রাম চালিয়ে গেছেন।  এমনকি একটা জাতিকে গোলামি থেকে মুক্ত করার পর গণতন্ত্রকে অর্থবহ করে তুলে মানুষের মুখে হাসি ফোটানোর উদ্যোগ নিয়েছেন।  

বিশ্বনেতাদের কাছে বঙ্গবন্ধু হয়ে উঠেছিলেন একজন জ্যোতির্ময় ব্যক্তিত্ব

১৯৭১ সালে জার্মানির চ্যান্সেলর ছিলেন উইলি ব্রান্ডিট। ১৯৭৭ সালে পশ্চিম জার্মানিতে দেওয়া এক সাক্ষাৎকারে তিনি জানান, বাংলাদেশের ভূখণ্ড সম্পর্কে আগে তার ধারণা ছিল না। কিন্তু ডেথ সেলে বন্দি অবস্থায় তিনি যে ম্যাজিক পাওয়ার প্রদর্শন করে একটা জাতিকে স্বাধীন করেছেন, সেটা বিশ্বনেতাদের কাছে অলৌকিক ঘটনার মতো ছিল। বিশ্বনেতারা তাকে এক পলক দেখার জন্য অধীর হয়ে উঠেছিল।

এরপর ক্ষোভ প্রকাশ করে উইলি ব্রান্ডিট আরো বলেন, 'এমন অলৌকিক ক্ষমতাসম্পন্ন একজন বিশ্বনেতাকে তোমরা হত্যা করলে কেন? যাকে ছাড়া বিশ্বনেতারা তোমাদের স্বীকৃতি দিতো না। তার হত্যাকাণ্ডের পর বিশ্ববাসী তোমাদের জাতিকে আর বিশ্বাস করে না।'

বঙ্গবন্ধুর অকাল প্রয়াণে স্তম্ভিত হয়ে যায় পুরো বিশ্ব

আচমকা বঙ্গবন্ধুকে হত্যার খবর শুনে শোকে স্তব্ধ হয়ে যায় পুরো বিশ্ব। এই দুঃসংবাদ শোনার পর, বিশ্বব্যাপী বিপ্লবের প্রতীকে পরিণত হওয়া কিউবার নেতা ফিদেল ক্যাস্ট্রো বঙ্গবন্ধু সম্পর্কে বলেছেন, ‘আমি হিমালয় দেখিনি, বঙ্গবন্ধুকে দেখেছি। শেখ মুজিবের মৃত্যুতে বিশ্বের শোষিত মানুষ হারালো একজন মহান নেতাকে, আমি হারালাম একজন অকৃত্রিম বিশাল হৃদয়ের বন্ধুকে।’ ব্রিটিশ এমপি জেমসলামন্ড বলেছিলেন, ‘বঙ্গবন্ধুর হত্যাকাণ্ডে বাংলাদেশই শুধু এতিম হয়নি, বিশ্ববাসী হারিয়েছে একজন মহান সন্তানকে।’ ব্রিটিশ লর্ড ফেন্যার ব্রোকওয়ে বলেন, ‘শেখ মুজিব জর্জ ওয়াশিংটন, গান্ধী এবং দ্য ভ্যালেরার থেকেও মহান নেতা ছিলেন।’

বঙ্গবন্ধুর মৃত্যুর খবর শুনে ফিলিস্তিনের সাবেক প্রেসিডেন্ট ও নোবেল শান্তি পুরষ্কার বিজয়ী নেতা ইয়াসির আরাফাত বলেন, ‘আপসহীন সংগ্রামী নেতৃত্ব আর কুসুম কোমল হৃদয় ছিল মুজিব চরিত্রের বৈশিষ্ট্য।’

বঙ্গবন্ধুকে হত্যার খবর পেয়ে ইরাকের রাষ্ট্রপতি সাদ্দাম হোসেন সেদিন শোক দিবস পালন করেন। এমনকি বাংলাদেশের রাষ্ট্রদূত কে জি মোস্তফাকে সেদিনই ইরাক থেকে বের করে দেন। সাদ্দাম হোসেন বলছিলেন, ‘বঙ্গবন্ধু শেখ মুজিবুর রহমান হচ্ছেন সমাজতন্ত্র প্রতিষ্ঠার সংগ্রামের প্রথম শহীদ। তাই তিনি অমর।’

পরবর্তীতে কে জি মোস্তফা ঢাকা প্রেসক্লাবে সেদিনের ঘটনার ব্যাপারে বলেছেন, 'সকালে (১৫ আগস্ট) সাদ্দাম হোসেন তার বিশেষ ফোর্স দিয়ে আমাকে প্রাসাদে তুলে নিয়ে যান, বঙ্গবন্ধুকে হত্যার জন্য আমার কাছে কৈফিয়ত চান। ক্ষুব্ধ আচরণ করেন। বাকিতে দেওয়া ইরাকি তেলের সব টাকা সাত দিনের মধ্যে পরিশোধের হুকুম দেন। এরপর আমাকে তার দেশ থেকে বহিষ্কার করেন। সিরিয়াগামী একটি ফ্লাইটে জোর করে তুলে দেওয়া হয় আমাকে।' 

কান পাতলে আজো শুনতে পাই 'জয় বাংলা, জয় বঙ্গবন্ধু' স্লোগান

১৯৭৫ সালে বঙ্গবন্ধুকে সপরিবারে হত্যার পর, তার নাম পর্যন্ত উচ্চারণ করতে পারেনি বাঙালি জাতি। স্বাধীনতাবিরোধী কুচক্রীরা এই দেশকে আবারো শ্মশানে পরিণত করতে চেয়েছিল। দুই দশকের এক দীর্ঘ বিভীষিকাময় সময় ছিল সেটা জাতির জন্য। অথচ, বহির্বিশ্বে কিন্তু তখনও বঙ্গবন্ধুর নামে জয়ধ্বনি দেওয়া হতো। জাতি হিসেবে আমরা কতোটা দুর্ভাগা যে, সুদূর ইউরোপ-আমেরিকার রাষ্ট্রনায়করা পর্যন্ত বঙ্গবন্ধু নাম শুনলে শ্রদ্ধাভরে তাকে স্মরণ করে, কিন্তু আমরাই আমাদের জাতির পিতার ইতিহাস বিকৃত করেছি। এই কুকর্মের জন্য বিদেশ-বিভূঁইয়েও বাঙালি জাতিকে অনেকবার ধিক্কার দেওয়া হয়েছে। বাংলাদেশের মুক্তিযুদ্ধের পক্ষে জনমত সৃষ্টিকারী যুক্তরাষ্ট্রের সিনেটর এডওয়ার্ড কেনেডি বঙ্গবন্ধুর ব্যাপারে নিজের মুগ্ধতার কথা অকপটে বলেছেন।

মুক্তিযুদ্ধের তিন দশক পর, ২০০০ সালে যুক্তরাষ্ট্রের কেনেডি কমপ্লেক্সে দেওয়া এক সাক্ষাৎকারে কেনেডি বলেন, 'জয় বাংলা, জয় বঙ্গবন্ধু'। খুব পপুলার স্লোগান। আমি যেন কান পাতলে আজও শুনতে পাই। মূলত ১৯৭১ সালে বাংলাদেশের রণাঙ্গণ পরিদর্শনে এসেছিলেন ম্যাসাচুসেটস-এর এই সিনেটর। সেসময় মুক্তিযোদ্ধাদের বিভিন্ন স্পট ঘুরে দেখার সময় এই স্লোগান শোনেন তিনি। সেসময় আমেরিকার সরকার বাংলাদেশের স্বাধীনতার বিরুদ্ধে অবস্থান নিলেও, মার্কিন জনগণের মধ্যে বাংলাদেশের পক্ষে জনমত গড়ে তোলেন দেশটির বিরোধীদলীয় ডেমোক্রেটিক পার্টির এই নেতা। কারণ হিসেবে তিনি বঙ্গবন্ধুর নেতৃত্বের প্রতি মুগ্ধতার কথা অকপটে স্বীকার করেছেন। তিনি বলেছেন, 'তোমাদের দেশে তোমাদের নেতা শেখ মুজিবের নেতৃত্বে গণতান্ত্রিক সংগ্রাম চলছিল, যেটা শেষ পর্যন্ত মুক্তিযুদ্ধে রূপ নেয়। কিন্তু সেটা কমিউনিস্টদের যুদ্ধ ছিল না। সে কারণে গণতন্ত্রে বিশ্বাসী আমেরিকান জাতি তোমাদের শতভাগ সমর্থন দেয়। আমার জাতির পক্ষে সেই সময়ে তোমাদের রণাঙ্গনে গিয়ে আমি সেটা ব্যক্ত করেছিলাম। সেখান থেকে আমেরিকায় ফিরে এসে, আমাদের সিনেটে তোমাদের পক্ষে একের পর এক প্রস্তাব পাস করিয়েছিলাম। যার ফলে পাকিস্তান ক্রমশ পঙ্গু হয়ে পড়ে।'

পরবর্তীতে, ১৯৭২ সালে বঙ্গবন্ধুর সঙ্গে দেখা করতে তার ধানমন্ডির বাসায় এসেছিলেন এডওয়ার্ড কেনেডি। সেই সময় বঙ্গবন্ধুর সঙ্গে আলাপচারিতার ব্যাপারে কেনেডি বলেছেন, 'বাংলাদেশের জাতির জনক শেখ মুজিবুর রহমান ছিলেন বিশ্বশান্তির দূত। বিশ্বশান্তির ওপর গুরুত্ব দিয়ে তিনি আমাকে বলেছিলেন যে, এশিয়ার দেশগুলোর মধ্যে শুধু পাকিস্তানে বহু বছর ধরে সামরিক শাসন চলছে। পাকিস্তানের সামরিক শাসন এশিয়ার দেশগুলোর জন্য একটি ক্যান্সার। তিনি আমাকে বলেছিলেন, পাকিস্তানে নির্বাচিত গণতান্ত্রিক সরকার প্রতিষ্ঠায় আমি এবং আমার দল ডেমোক্রেটিক পার্টি যেন ভূমিকা রাখি। তাহলে এশিয়ায় শান্তি বজায় থাকবে। এশিয়ার দেশগুলোতে গণতন্ত্র বিকশিত হবে এবং পারস্পরিক সমৃদ্ধি বৃদ্ধি পাবে। তার (বঙ্গবন্ধুর) ধ্যান-জ্ঞান ছিল বাংলাদেশ ও বিশ্বশান্তি এবং তিনি ছিলেন যুদ্ধবিরোধী ও বর্ণবাদবিরোধী; যার সঙ্গে আমার আদর্শের মিল ছিল।'

বাংলাদেশের স্বাধীনতার ঘোষণা নিয়ে যে বিভ্রান্তির অপচেষ্টা হয়েছে, সে ব্যাপারেও ক্ষোভ প্রকাশ করেছেন এডওয়ার্ড কেনেডি। তিনি বলেন, 'রণাঙ্গনে তুমি মুক্তিযোদ্ধাদের গগনবিদারী স্লোগান শোননি? তাদের কণ্ঠে আমি 'জয় বাংলা, জয় বঙ্গবন্ধু' শুনেছি, তুমি তা শোননি? তুমি তো নিজেই এসবের সাক্ষী। বাংলাদেশের স্বাধীনতা কে ঘোষণা করেছে, কে বাংলাদেশের জন্ম দিয়েছে, কে দেশটির স্থপতি, বিশ্বের সব নেতা ও ঐতিহাসিকরা তা চোখ বন্ধ করে বলে দিতে পারেন। ১৯৭১ সালে শেখ মুজিবুর রহমানের নামেই বিশ্ববাসী তোমাদের স্বীকৃতি দিয়েছে এবং তার নামেই বাঙালিকে স্বাধীন জাতির মর্যাদা দিয়েছে।

বাংলাদেশের ইতিহাস বিকৃতের অপচেষ্টাকারীদের ব্যাপারে সাক্ষাৎকারে তিনি বলেন, 'আমি শুধু তোমাকে বলব, পৃথিবীতে দু-শ্রেণির প্রাণী আছে। মনুষ্য প্রাণী ও অমনুষ্য প্রাণী। তোমাদের বাঙালি জাতির ভাগ্য পাল্টাবে কে, যদি তোমাদের মনুষ্য জাতির মধ্যে অমনুষ্য প্রাণীর আধিপত্য প্রবল হয়ে ওঠে। যারা বিশ্বনন্দিত মহামানবসম শেখ মুজিবকে হত্যা করে অহংকার করতে পারে, তারা নরকের কীট।'

রাজনৈতিক আবহে বেড়ে ওঠা কৈশোর-তারুণ্য
বঙ্গবন্ধু শেখ মুজিবুর রহমানের জন্ম ১৯২০ সালে, রাজনীতিতে তার সংশ্লিষ্টতা ১৯৩৯-এ। তার ‘অসমাপ্ত আত্মজীবনী’ পড়ে আমরা জানতে পারি, ১৯৩৬ সালে তিনি স্বদেশী আন্দোলনের প্রতি অনুরক্ত হন। তার ভাষায়— 'তখন স্বদেশী আন্দোলনের যুগ। মাদারীপুরের পূর্ণ দাস তখন ইংরেজের আতঙ্ক। স্বদেশী আন্দোলন তখন মাদারীপুর ও গোপালগঞ্জের ঘরে ঘরে।' এই পূর্ণচন্দ্র দাস ছিলেন বাঘা যতীনের সহকর্মী। মাদারীপুরে একসময় তিনি নিজেই একটি বিপ্লবী দল গড়েছিলেন। 


নিজের আত্মজীবনীতে শেখ মুজিব লিখেছেন, মাদারীপুর ও গোপালগঞ্জে স্বদেশীদের সভায় তিনি নিয়মিত যাতায়াত করতে থাকেন। ফলে তিনি মনে-প্রাণে ইংরেজ শাসনবিরোধী হয়ে ওঠেন এবং সুভাষচন্দ্র বসুর একজন ভক্তে পরিণত হন। 

১৯৩৮ সালে বাংলার প্রধানমন্ত্রী একে ফজলুল হক ও শ্রমমন্ত্রী হোসেন শহীদ সোহরাওয়ার্দী গোপালগঞ্জ সফরে আসেন। শেখ মুজিবের নেতৃত্বে দলমত নির্বিশেষে স্বেচ্ছাসেবক বাহিনী গঠিত হয়। এই সময়েই বঙ্গবন্ধুর সঙ্গে সোহরাওয়ার্দীর সঙ্গে তার পরিচয় এবং পত্র-বিনিময় ঘটে। সোহরাওয়ার্দীর সঙ্গে সেই পরিচয়ের সূত্র ধরে শেখ মুজিব ১৯৩৯ সালে কলকাতায় গিয়ে তার সঙ্গে সাক্ষাৎ করেন এবং ফিরে এসে গোপালগঞ্জে মুসলিম ছাত্রলীগ ও মুসলিম লীগ গঠন করেন। ছাত্রলীগের সম্পাদক হন তিনি নিজে, মুসলিম লীগের সম্পাদক আরেকজন হলেও মূল কাজ তাকেই করতে হতো। মাদারীপুরেও মুসলিম ছাত্রলীগ গঠিত হয় তারই প্রচেষ্টায়।

১৯৪১ সালে ম্যাট্রিক পাস করে শেখ মুজিব ইসলামিয়া কলেজে ভর্তি হন, থাকেন বেকার হোস্টেলে, সর্বক্ষণ ব্যস্ত থাকেন রাজনীতি নিয়ে। তখন লাহোর প্রস্তাব পাস হয়ে গেছে, সুতরাং পাকিস্তানের প্রতিষ্ঠা হয়ে ওঠে তার ধ্যানজ্ঞান। পাকিস্তান বলতে তিনি বোঝেন দুটি সার্বভৌম রাষ্ট্র—একটি পূর্বে, অন্যটি পশ্চিমে। 

১৯৩৯ সালে দ্বিতীয় মহাযুদ্ধের সূচনা হয়। ১৯৪৩ (বাংলায় ১৩৫০) সালে বাংলায় দেখা দেয় ভয়াবহ মন্বন্তর। সরকারি হিসাবে ১৫ লাখ মানুষের মৃত্যুর কথা স্বীকার করা হয়, বেসরকারি হিসাবে মৃতের সংখ্যা দাবি করা হয় ৩৫ লাখ।

দুস্থ মানুষের পাশে অদম্য মুজিব 

দ্বিতীয় বিশ্বযুদ্ধের ভয়াবহতার পাশাপাশি ১৯৪৩ সালে দুর্ভিক্ষ শুরু হয়। অনেক মানুষ মারা যেতে থাকে। সোহরাওয়ার্দী তখন সিভিল সাপ্লাই মন্ত্রী। তিনি দুর্ভিক্ষ মোকাবিলায় কতগুলো পদক্ষেপ গ্রহণ করেন। গঠিত হয় সিভিল সাপ্লাই ডিপার্টমেন্ট। ন্যায্যমূল্যের দোকান খোলা হয়। এরপর সোহরাওয়ার্দী লঙ্গরখানা খোলার নির্দেশ দেন। মুজিব লেখাপড়া আপাতত বাদ দিয়ে দুর্ভিক্ষ-পীড়িতদের সেবায় ঝাঁপিয়ে পড়েন। তার তত্ত্বাবধানে অনেক লঙ্গরখানা খোলা হয়। এখান থেকে দিনে একবার করে খাবার দেওয়া হতো। মুসলিম লীগ অফিস, কলকাতা মাদ্রাসাসহ অনেক জায়গায় লঙ্গরখানা খোলা হয়েছিল। এ সময় শেখ মুজিবকে সার্বক্ষণিক পরিশ্রম করতে হতো। কোনোদিন হোস্টেলে গিয়ে ঘুমাতে পারতেন, আবার কোনোদিন মুসলিম লীগ অফিসের টেবিলে শুয়ে রাত কাটাতেন।

শুধু কলকাতাতে নয়, শেখ মুজিব রিলিফের কাজে গোপলগঞ্জেও যান। এখানেও সাধারণ মানুষের ওপর দুর্ভিক্ষের কঠিন থাবা পড়েছিল। না খেতে পেরে অধিকাংশ মানুষই কঙ্কালসার। এ পরিস্থিতিতে শেখ মুজিব তার সাংগঠনিক প্রতিভার পরিচয় দিতে পেরেছিলেন। এ বিষয়টি স্পষ্ট করার জন্য তার আত্মজীবনীর শরণাপন্ন হওয়া যেতে পারে।

তিনি লিখেছেন, 'গোপালগঞ্জের মুসলমানরা ব্যবসায়ী এবং যথেষ্ট ধান হয় এখানে। খেয়ে-পরে মানুষ কোনোমতে চলতে পারত। অনেকেই আমাকে পরামর্শ দিল, যদি একটা কনফারেন্স করা যায় আর সোহরাওয়ার্দী সাহেব ও মুসলিম লীগ নেতাদের আনা যায় তবে চোখে দেখলে এ তিন জেলার (যশোর, খুলনা, বরিশাল) লোকে কিছু বেশি সাহায্য পেতে পারে এবং লোকদের বাঁচানোর চেষ্টা করা যেতে পারে। আমাদের সহকর্মীদের নিয়ে বসলাম। আলোচনা হলো। সব এলাকা থেকে কিছুসংখ্যক কর্মীকে আমন্ত্রণ করা হল। সভা আহ্বান করা হলো অভ্যর্থনা কমিটি করার জন্য। বয়স্ক নেতাদের থেকে একজনকে চেয়ারম্যান ও একজনকে সেক্রেটারি করা হবে। প্রধান যারা ছিলেন তাদের মধ্যে কেউ রাজি হন না, কারণ খরচ অনেক হবে। দেশে দুর্ভিক্ষ, টাকা-পয়সা তুলতে পারা যাবে না। শেষ পর্যন্ত সবাই মিলে আমাকেই অভ্যর্থনা কমিটির চেয়ারম্যান এবং যশোর জেলার মৌলভী আফসার উদ্দিন মোল্লা নামে একজন বড় ব্যবসায়ীকে সম্পাদক করা হলো। ...' তিনি অক্লান্ত শ্রম দিয়ে নিঃস্বার্থভাবে অসহায় মানুষের পাশে দাঁড়িয়েছেন। মানুষের প্রতি এমন ভালোবাসা জীবনের শেষদিন পর্যন্ত লালন করেছিলেন বঙ্গবন্ধু।

খাজা নাজিমুদ্দিন তখন বাংলার প্রধানমন্ত্রী। ১৯৪৫ সালের মার্চে নাজিমুদ্দিন মন্ত্রিসভা আস্থা হারিয়েছেন গণ্য করে প্রদেশে গভর্নরের শাসন প্রবর্তন করা হয়। ১৯৪৬ সালের মার্চ-এপ্রিলে হয় প্রাদেশিক ও কেন্দ্রীয় আইনসভার নির্বাচন। বাংলায় মুসলিম লীগ সংখ্যাগরিষ্ঠতা অর্জন করে এবং শহীদ সোহরাওয়ার্দীর নেতৃত্বে মন্ত্রিসভা গঠিত হয়। দেশভাগের আগে বাংলার শেষ প্রধানমন্ত্রী ছিলেন সোহরাওয়ার্দী। 

পঞ্চাশের মন্বন্তরের (১৯৪৩) সময়ে ত্রাণকার্যে, প্রাদেশিক নির্বাচনের কালে প্রচারকার্যে এবং কলকাতার সেই ভয়াবহ সাম্প্রদায়িক দাঙ্গার দিনগুলোতে বিপদগ্রস্তদের উদ্ধার করার কাজে আত্মনিয়োগ করেছিলেন তরুণ মুজিব। 

দুর্ভিক্ষের সময়ে শেখ মুজিব দিনভর লঙ্গরখানায় কাজ করেছেন, রাতে কখনো হোস্টেলে ফিরে এসেছেন, কখনো মুসলিম লীগ অফিসের টেবিলে শুয়ে রাত কাটিয়েছেন। এরই মধ্যে ত্রাণকার্যে তিনি গোপালগঞ্জেও এসেছেন। নির্বাচনের সময় মুসলিম লীগের নেতাকর্মীদেরও বাধার সম্মুখীন হতে হয়েছে তাকে, তিনি পিছু হটেননি। দাঙ্গার সময়ে মুসলমান ছাত্রীদের উদ্ধার করা, আহতদের শুশ্রূষার ব্যবস্থা করা, এলাকা পাহারা দেয়া—এমন বহুবিধ দায়িত্ব তাকে পালন করতে হয়েছে। মুসলমানদের যেমন উদ্ধার করেছেন, তেমনি মুসলমান এলাকা থেকে হিন্দুদের উদ্ধার করে হিন্দু মহল্লায় পাঠাতে সাহায্য করেছেন। 

১৯৪৬ সালের এই দাঙ্গা শুধু কলকাতাতেই থেমে থাকেনি। ঢাকাতেও দাঙ্গা শুরু হয়। এরপর দাঙ্গা ছড়িয়ে যায় নোয়াখালীতে। হিন্দুদের বাড়িঘর লুট হতে থাকে। আগুন লাগিয়ে দেওয়া হয়। ওদিকে ভারতের বিহার থেকেও দাঙ্গার খবর আসতে থাকে। সেখানে মুসলমানদের বাড়িঘরে আগুন লাগানো হয়। লুটপাট হতে থাকে। আহত-নিহতের সংখ্যাও বাড়তে থাকে। এ সময় যেহেতু শেখ মুজিব কলকাতায় ছিলেন, তাই স্বেচ্ছাসেবকের দায়িত্ব পালন করার জন্য তাকে বিহারে পাঠানো হয়। এখান থেকে শেখ মুজিব প্রায় এক হাজার অসহায় মানুষকে নিয়ে আসানসোলে যান। এখানে প্রায় দেড় মাস তিনি দুস্থ মানুষের পাশে থেকে কাজ করে গেছেন। প্রচুর পরিশ্রমের কারণে একপর্যায়ে তিনি অসুস্থ হয়ে পড়েন। অসুস্থ শরীরেই কলকাতায় ফিরে আসেন। এখানে এসে জ্বর আরো বেড়ে গেল। খবর পেয়ে হোসেন শহীদ সোহরাওয়ার্দী শেখ মুজিবকে হাসপাতালে ভর্তির ব্যবস্থা করে দিলেন।

হিন্দু-মুসলিম দাঙ্গা তখনো একেবারে থামেনি। একদিন ব্যারাকপুরে গোলমালের খবর পেয়ে সোহরাওয়ার্দী শেখ মুজিবকে সঙ্গে নিয়ে রওনা হন। সেখানে মহাত্মা গান্ধীও আসেন। তারা প্রথম নারকেলডাঙ্গায় আসেন। এখানে যুক্ত হলেন মহাত্মা গান্ধী, মনু গান্ধী, আভা গান্ধী ও তার সেক্রেটারি এবং কয়েকজন কংগ্রেস নেতা। ইয়াকুব নামে শেখ মুজিবের এক ফটোগ্রাফার বন্ধু কলকাতা শহরে দাঙ্গার অনেক ছবি তুলেছেন। শেখ মুজিব ঠিক করলেন, এখান থেকে কয়েকটি ছবি মহাত্মা গান্ধীকে দেবেন। গান্ধীর সঙ্গে দেখা করে শেখ মুজিব এই ছবিগুলো দিতে পেরেছিলেন।

তার কলেজের অর্থনীতির অধ্যাপক ভবতোষ দত্ত অনেক পরে নিজের স্মৃতিকথায় লিখেছেন: সে-সময়ে শেখ মুজিবের নেতৃত্বে কয়েকজন ছাত্র অনেকদিন ধরে তাকে বিপদসংকুল এলাকা পার করে নিরাপদ অঞ্চলের সীমানায় পৌঁছে দিয়েছে। পরে, বিহার দাঙ্গার সময়েও, তিনি এবং তার বন্ধুরা দুর্গত মানুষের সাহায্যে এগিয়ে এসেছিলেন এবং বঙ্গীয় সরকারের সহযোগিতায় অনেক বাস্তুত্যাগী পরিবারের পুনর্বাসনের ব্যবস্থা করতে সমর্থ হয়েছিলেন।

যুদ্ধের শেষে ভারতে আসে ক্যাবিনেট মিশন। মুসলিম লীগ- কংগ্রেস দ্বন্দ্বের জেরে ১৯৪৬ সালের ১৬ আগস্ট সূচনা হয় কলকাতার বৃহত্তম সাম্প্রদায়িক হত্যাকাণ্ডের। পরে দাঙ্গা ছড়িয়ে পড়ে নোয়াখালী ও বিহারে। 

অবিভক্ত ভারতের বঙ্গীয় রাজনীতি

এদিকে, ১৯৪৬-এর ডিসেম্বরে ভারতীয় কমিউনিস্ট পার্টির, বিশেষ করে বঙ্গীয় প্রাদেশিক কৃষক সভার কমিউনিস্ট নেতাদের উদ্যোগে তেভাগা আন্দোলনের সূচনা হয়। পরে কৃষকদের মধ্য থেকেও এর নেতাদের আবির্ভাব ঘটে। উত্তরে দিনাজপুর থেকে দক্ষিণে চব্বিশ পরগনা পর্যন্ত বাংলার ১৯টি জেলায় এই আন্দোলন ছড়িয়ে পড়ে। প্রাদেশিক পরিষদে সরকার একটি বর্গা বিল আনে ১৯৪৭ সালে। তাতে আন্দোলন থেমে যায়, কিন্তু বিলটি আইনে পরিণত হওয়ার আগে বঙ্গ বিভাগ ঘটে। ১৯৪৮ থেকে ১৯৫০ সালের মধ্যে অনেক জায়গায় নতুন করে তেভাগা আন্দোলন দেখা দেয়। এই আন্দোলন দমিত হলেও কৃষকরা এর থেকে কিছু সুবিধা পেয়েছিল।

এখন আমরা ফিরে যাচ্ছি শেখ মুজিবুর রহমানের কথায়। যেখানে তার প্রসঙ্গ থেমে গিয়েছিল, শুরু করতে হবে সেখান থেকে। কলকাতার প্রসঙ্গে। 

কলকাতায় শেখ মুজিবুর রহমান মুসলিম লীগের সার্বক্ষণিক কর্মী হয়ে ওঠেন। ওই সময়কার, জনপ্রতিনিধিদের আচরণ সম্পর্কে তার এক অভিজ্ঞতার কথা উল্লেখ করার মতো। সন্দেহ করা হয়েছিল যে এমএলএ কেনাবেচা হচ্ছে। তখন তাদের ওপর নজরদারির দায়িত্ব শেখ মুজিব ও তার মতো আরো কয়েকজনের ওপর বর্তেছিল। এ বিষয়ে তিনি অসমাপ্ত আত্মজীবনীতে লিখেছেন— ''একজন এমএলএকে মুসলিম লীগ অফিসে আটকানো হলো। তিনি বারবার চেষ্টা করেন বাইরে যেতে, কিন্তু আমাদের জন্য পারছেন না। কিছু সময় পরে বললেন, ‘আমাকে বাইরে যেতে দিন, কোনো ভয় নাই। বিরোধী দল টাকা দিতেছে, যদি কিছু টাকা নিয়ে আসতে পারি, আমাদের ক্ষতি কি? ভোট আমি মুসলিম লীগের পক্ষেই দিব।’ আশ্চর্য হয়ে চেয়ে রইলাম তার দিকে। বৃদ্ধ লোক, সুন্দর চেহারা, লেখাপড়া কিছু জানেন, কেমন করে এই কথা বলতে পারলেন আমাদের কাছে? টাকা নেবেন একদল থেকে অন্য দলের সভ্য হয়ে, আবার টাকা এনে ভোটও দেবেন না। কতটা অধঃপতন হতে পারে আমাদের সমাজের! এই ভদ্রলোককে একবার রাস্তা থেকে আমাদের ধরে আনতে হয়েছিল। শুধু সুযোগ খুঁজছিলেন কেমন করে অন্য দলের কাছে যাবেন।'' 

পাকিস্তান সৃষ্টির পরবর্তী পরিস্থিতি

পরবর্তীতে, ১৯৪৭ সালে দেশভাগের পর, সরাসরি বাংলা ভাষা আন্দোলনের দাবিতে রাজপথে নামেন মুজিব। ১৯৪৮ সালের ৪ জানুয়ারি শেখ মুজিবের প্রত্যক্ষ তত্ত্বাবধানে গঠন হয় পূর্ব পাকিস্তান মুসলিম ছাত্রলীগ। নইমউদ্দীন আহমদ হলেন তার আহ্বায়ক।   

ফেব্রুয়ারি মাসেই রাষ্ট্রভাষার প্রশ্নটি সামনে চলে আসে। রাষ্ট্রভাষা সংগ্রাম পরিষদে তমদ্দুন মজলিসের সঙ্গে যোগ দেয় পূর্ব পাকিস্তান মুসলিম ছাত্রলীগ। ১১ মার্চে বাংলাকে রাষ্ট্রভাষা করার দাবিতে বিভিন্ন সরকারি দফতরের সামনে পিকেটিং হয় এবং সেসব জায়গায় পুলিশ লাঠিচার্জ করে, পরে কিছুসংখ্যক কর্মীকে গ্রেফতার করে। তাদের মধ্যে শেখ মুজিবুর রহমানও ছিলেন। ছাত্রদের সঙ্গে পূর্ব বাংলার প্রধানমন্ত্রীর একটি চুক্তিস্বাক্ষর হলে চারদিন পর তিনি মুক্তি পান। ১৯ মার্চ ঢাকার রেসকোর্স ময়দানে প্রদত্ত বক্তৃতায় রাষ্ট্রভাষা সম্পর্কে জিন্নাহর বক্তব্যের তাত্ক্ষণিক প্রতিবাদ যারা করেন, মুজিব ছিলেন তাদের একজন।

এরপর তাকে দেখা যায় ঢাকা বিশ্ববিদ্যালয়ের চতুর্থ শ্রেণীর কর্মচারীদের স্বার্থরক্ষার আন্দোলনে ভূমিকা পালন করতে। ফলে প্রথমে তিনি বিশ্ববিদ্যালয় থেকে বহিষ্কৃত হন, পরে কারাগারে নিক্ষিপ্ত হন। তিনি জেলে থাকতেই মওলানা আবদুল হামিদ খান ভাসানীকে সভাপতি এবং শামসুল হককে সাধারণ সম্পাদক করে গঠিত হয় সরকারবিরোধী নতুন রাজনৈতিক দল পূর্ব পাকিস্তান আওয়ামী লীগ। কারাবন্দি শেখ মুজিবকে তার যুগ্ম সম্পাদক করা হয়। তিনি মুক্তি পান জুলাই মাসে, আবার গ্রেফতার হন ডিসেম্বরে। এবার প্রায় আড়াই বছরের কারাবাস। তার মধ্যেই অনুষ্ঠিত হয় ১৯৫২ সালের রাষ্ট্রভাষা আন্দোলন। 

শেখ মুজিব লিখেছেন, সেই আন্দোলনের কিছু আগে বন্দি অবস্থায় তাকে ঢাকা মেডিকেল কলেজ হাসপাতালে ভর্তি করা হয়। সেখানে থাকা অবস্থায় আন্দোলন সম্পর্কে তিনি পরামর্শ দেন অলি আহাদ ও মোহাম্মদ তোয়াহাকে—তারা গোপনে তার সঙ্গে দেখা করতে গিয়েছিলেন। ১৬ ফেব্রুয়ারি থেকে ফরিদপুর জেলে অনশন করতে শুরু করেন মুজিব। 

১৯৫৩ সালে শেখ মুজিব আওয়ামী মুসলিম লীগের সাধারণ সম্পাদক নির্বাচিত হন। জেলের বাইরে থাকলে তিনি সারা প্রদেশ সফর করেছেন, জনসংযোগ করেছেন। তার সাংগঠনিক প্রতিভা ছিল অসাধারণ। ফলে আওয়ামী লীগ দ্রুত জনসাধারণের মধ্যে স্থান করে নেয়, মুজিবও কর্মী থেকে নেতায় উপনীত হন।

১৯৫৫ সালে শেখ মুজিব পাকিস্তান গণপরিষদের সদস্য নির্বাচিত হন। তিনি প্রদেশের নাম পূর্ব বাংলা রাখার পক্ষে, দেশের নাম ইসলামী প্রজাতন্ত্র করার বিপক্ষে এবং প্রাদেশিক স্বায়ত্তশাসনের বিধান রাখার জন্য জোরালো বক্তব্য দেন। এ সময়ে আওয়ামী মুসলিম লীগের নাম থেকে যে মুসলিম শব্দ বর্জিত হয় এবং পূর্ব পাকিস্তান পরিষদে যুক্ত নির্বাচন প্রথার সুপারিশ করে যে প্রস্তাব গৃহীত হয়, তার পেছনেও তার গুরুত্বপূর্ণ ভূমিকা ছিল। পূর্ব বাংলার স্বায়ত্তশাসন ছিল তার ধ্যানজ্ঞান। ১৯৬০ থেকে ১৯৬২ সালের মধ্যে তার পৃষ্ঠপোষকতায় ছাত্রলীগের কয়েকজন নেতা পূর্ব বাংলাকে স্বাধীন করার লক্ষ্যে একটি বিপ্লবী পরিষদ গঠন করে বলে জানা যায়। 

সোহরাওয়ার্দীর মৃত্যুর পর শেখ মুজিব ১৯৬৪ সালে আওয়ামী লীগকে পুনরুজ্জীবিত করেন আবদুর রশীদ তর্কবাগীশকে সভাপতি করে। এই সময়ে পূর্ব বাংলায় সাম্প্রদায়িক দাঙ্গা প্রতিরোধে তার ভূমিকা উল্লেখযোগ্য।

১৯৬৬ সালে লাহোরে অনুষ্ঠিত বিরোধী দলগুলোর জাতীয় সম্মেলনে শেখ মুজিব ছয় দফা দাবি পেশ করেন। সরকার এর বিরুদ্ধে দৃঢ় অবস্থা গ্রহণ করলে মুজিব ছয় দফা নিয়ে পূর্ব বাংলার সর্বত্র জনসভা করে এর লক্ষ্য ব্যাখ্যা করেন এবং এর পক্ষে জনমত গড়ে তোলেন। এবছরই তিনি আওয়ামী লীগের সভাপতির দায়িত্ব গ্রহণ করেন, তাজউদ্দীন আহমদ হন দলের সাধারণ সম্পাদক। 

মুজিবের জনপ্রিয়তা ও প্রভাব ক্রমশ বৃদ্ধি পেতে থাকে। ফলে বিরুদ্ধে পূর্ব বাংলাকে পাকিস্তান থেকে বিচ্ছিন্ন করার অভিযোগ এনে রাষ্ট্রদ্রোহের মামলা করা হয় ১৯৬৮ সালে। শেখ মুজিবসহ মোট ৩৫ জন সামরিক ও বেসামরিক কর্মকর্তাকে এই মামলায় অভিযুক্ত করা হয়। ঢাকা সেনানিবাসের বিশেষ ট্রাইব্যুনালে আগরতলা ষড়যন্ত্র মামলার বিচার শুরু হয়। তবে জনগণ তীব্র গণআন্দোলন গড়ে তোলে মুজিবের মুক্তির দাবিতে। ১৯৬৯ সালের গণ-অভ্যুত্থানের ফলে সরকার মামলাটি প্রত্যাহার করতে বাধ্য হয় এবং ২২ ফেব্রুয়ারি মুক্তি দেওয়া হয় শেখ মুজিবকে। ২৩ ফেব্রুয়ারি সোহরাওয়ার্দী উদ্যানের জনসভায় তাকে বঙ্গবন্ধু উপাধিতে ভূষিত করে উত্তাল জনতা। এরপর শেখ মুজিবের দাবির মুখে ২৫ মার্চ জেনারেলে আইয়ুব খানকেই প্রেসিডেন্ট পদ থেকে ইস্তফা দিতে হয়। 

১৯৭০ সালে পাকিস্তানের প্রথম সাধারণ নির্বাচন অনুষ্ঠিত হয়। এই নির্বাচনকে শেখ মুজিব অভিহিত করেন ছয় দফার পক্ষে গণভোট হিসেবে। নৌকা প্রতীক নিয়ে দুই পাকিস্তানের মোট ৩১৩ আসনের মধ্যে ১৬৭ আসনে জিতে একক সংখ্যাগরিষ্ঠতা লাভ করে বঙ্গবন্ধুর নেতৃত্বাধীন আওয়ামী লীগ। রাষ্ট্রের সর্বোচ্চ নেতা হিসেবে অধিষ্ঠিত হন শেখ মুজিবুর রহমান। অবিসংবাদিত নেতা থেকে তিনি হয়ে ওঠেন বাঙালি জাতির পিতা। এরপর তার নির্দেশনায় ৯ মাস সশস্ত্র যুদ্ধের পর স্বাধীনতা লাভ করে বাংলাদেশ। বিশ্বের বুকে জন্ম লাভ করে নতুন একটি রাষ্ট্র। 

জন্ম ও বংশ-পরিচয়
﻿﻿বাংলাদেশের প্রতিষ্ঠাতা ও জাতির জনক বঙ্গবন্ধু শেখ মুজিবুর রহমান ১৯২০ সালের ১৭ মার্চ গােপালগঞ্জ জেলার ঘাঘাের ও মধুমতি বিধৌত টুঙ্গিপাড়া গ্রামের এক বনেদি মুসলিম পরিবারে জন্মগ্রহণ করেন। তার পিতা শেখ লুৎফর রহমান গোপালগঞ্জ আদালতে সেরেস্তাদারের চাকরি করতেন। মাতার নাম সায়েরা খাতুন। শেখ মুজিবুর রহমানের পূর্ব-পুরুষরা ছিলেন ইরাক থেকে আগত দরবেশ শেখ আউয়ালের বংশধর। বাগদাদের হাসানপুর নামক স্থানে শেখ আউয়াল জন্মগ্রহণ করেন।

বঙ্গবন্ধু শেখ মুজিবুর রহমান নিজের লেখা 'অসমাপ্ত আত্মজীবনী'র শুরুতে শেখ বােরহান উদ্দিনের কথা বলেছেন। শেখ বােরহান উদ্দিনের ছিল তিন পুত্র সন্তান। তারা হলেন- শেখ একরাম, শেখ তাজ মােহাম্মদ ও শেখ কুদরত উল্লা। শেখ একরামের দুই ছেলে- শেখ জাকির ও শেখ ওয়াসিম উদ্দিন। বঙ্গবন্ধুর দাদার নাম শেখ আব্দুল হামিদ। তিনি ছিলেন শেখ জাকিরের সন্তান এবং দরবেশ শেখ আউয়ালের কয়েক জন্মের উত্তরাধিকারী। শেখ জাকিরের তিন ছেলে- শেখ আব্দুল মজিদ, শেখ আব্দুল রশিদ ও শেখ আব্দুল হামিদ। শেখ আবদুল হামিদের তিন ছেলে- শেখ লুৎফর রহমান, শেখ শফিউর রহমান ও শেখ হাবিবুর রহমান। আর এই শেখ লুৎফর রহমানের ছেলেই হলেন শেখ মুজিবুর রহমান।

'অসমাপ্ত আত্মজীবনী'তে বঙ্গবন্ধু লিখেছেন, 'আমাদের বাড়ির দালানগুলাের বয়স দুইশত বৎসরেরও বেশি হবে। শেখ বােরহান উদ্দিনের পরে তিন-চার পুরুষের কোনাে ইতিহাস পাওয়া যায় না। তবে শেখ বােরহান উদ্দিনের ছেলের ছেলে অথবা দু-এক পুরুষ পরে দুই ভাইয়ের ইতিহাস পাওয়া যায়। এদের সম্বন্ধে অনেক গল্প আজও শােনা যায়। এক ভাইয়ের নাম শেখ কুদরত উল্লাহ, আর এক ভাইয়ের নাম শেখ একরাম উল্লাহ। আমরা এখন যারা আছি তারা এই দুই ভাইয়ের বংশধর। এই দুই ভাইয়ের সময়েও শেখ বংশ যথেষ্ট অর্থ ও সম্পদের অধিকারী ছিল। জমিদারের সাথে তাদের বিরাট ব্যবসাও ছিল। শেখ কুদরত উল্লাহ ছিলেন সংসারী ও ব্যবসায়ী; আর শেখ একরাম উল্লাহ ছিলেন সমাজের সরদার, আচার-বিচার তিনিই করতেন।


শেখ বােরহান উদ্দিনের পিতা ছিলেন তেকড়ী শেখ। তিনি সােনারগাঁও-এ অনেক কাল বসবাস করেন। তেকড়ী শেখের পিতা ছিলেন শেখ জহির উদ্দিন। তিনি তার পিতার আদর্শকে টিকিয়ে রাখার আপ্রাণ চেষ্টা করেছিলেন। শেখ জহির উদ্দিনের পিতা ছিলেন শেখ আউয়াল। যিনি এলাকায় দরবেশ আউয়াল নামে সুপরিচিত ছিলেন। তাকে বায়েজিদ বােস্তামি (রহ.) স্নেহ করতেন। বায়েজিদ বােস্তামি (রহ.) সম্ভবত ১৪৬৩ খ্রিস্টাব্দে বঙ্গীয় এলাকায় ইসলাম প্রচারের জন্য আসেন। তখন মুসলমানরা উপমহাদেশে ছড়িয়ে পড়েছে। তাদের দখলে তখন অনেক এলাকা। এই বঙ্গ চিরকালই সুজলা-সুফলা। ইরাকের এই ইসলাম প্রচারক বঙ্গের প্রকৃতি, স্থানীয় জনপদ ও মানুষজনের সহজ-সরল আচরণের কথা শুনে খাইবার গিরিপথ হয়ে প্রথমে দিল্লি, পরে এই বঙ্গে আগমন করেন। অনেকের ধারণা, তিনি জাহাজে চড়ে এসেছিলেন বলে চট্টগ্রামে আস্তানা গেড়েছিলেন। বায়েজিদ বােস্তামি ছিলেন সুফি সাধক। মানুষকে তিনি ধর্মের শান্তি ও কল্যাণের কথা শোনাতেন। মানুষ তার কথা শুনতাে মুগ্ধচিত্তে। এই বঙ্গে তিনি একা আসেন নি। তার ছিল বেশ কজন সঙ্গী-সাথী। তারাও ছিলেন ধর্মপ্রাণ। তাদের মধ্যে শেখ আউয়াল দরবেশও ছিলেন। বায়েজিদ বােস্তামি (রহ.) একদিন শেখ আউয়ালকে নির্দেশ দিয়েছিলেন- মেঘনা পাড়ের এলাকায় যাওয়ার। শেখ আউয়াল গুরুর আদেশ মেনে চলে আসেন মেঘনা বিধৌত সােনারগাঁও-এ। তার পুত্রের নাম জহির উদ্দিন এবং নাতির নাম তেকড়ী শেখ।


দাদা ও বাবার পর, সােনারগাঁও-এ তেকড়ী শেখ অনেককাল বসবাস করলেও, একসময় ব্যবসার উদ্দেশ্যে খুলনায় পাড়ি জমান। দাদার আস্তানাটির দায়িত্ব দিয়ে যান বিশ্বস্ত লােকদের। তেকড়ী শেখের উত্তরাধিকারী–পুত্র শেখ বােরহান উদ্দিন মধুমতি ও ঘাঘাের নদীর মাঝখানে জেগে ওঠা টুঙ্গিপাড়া গ্রামটির কথা শােনেন তার বন্ধুর কাছে। রূপসা নদী পাড়ি দিয়ে একদিন তিনি বন্ধুর সাথে চলে আসেন টুঙ্গিপাড়ায়। বিয়ে করেন কাজী পরিবারে, ঘর বাধেন। এভাবেই টুঙ্গিপাড়ায় শেখ পরিবারের গােড়াপত্তন ঘটে।


উল্লেখ্য, শেখ আবদুল মজিদের বংশধর বঙ্গবন্ধুর মাতা সায়েরা খাতুন এবং শেখ ওয়াসিম উদ্দীনের বংশধর বঙ্গবন্ধুর স্ত্রী শেখ ফজিলাতুননেছা। শেখ ফজিলাতুননেছার পিতার নাম মাে. জহুরুল হক (দুদু মিয়া) ও দাদার নাম শেখ মাে. আবুল কাশেম। সবাই শেখ শেখ বােরহান উদ্দিনের বংশধর।


 

বংশের পূর্বাপর

শেখ মুজিবুর রহমানের বংশ বিস্তার লাভ করে দরবেশ শেখ আউয়ালের মাধ্যমে। তিনি তার গুরু বায়েজিদ বােস্তামি (রহ.) আদেশ মেনে মেঘনা বিধৌত সােনারগাঁও-এ বসবাস শুরু করেন। তৎকালীন শাসনকর্তাদের কোঠাবাড়ি ছিল এখানে। বড় বড় পালতােলা নৌকা আসে এখানটায়। মেঘনা আর সবুজ-শ্যামলিমায় আচ্ছাদিত সােনারগাঁওয়ের প্রাকৃতিক সৌন্দর্য মন কাড়ে দরবেশ শেখ আউয়ালের। এক সময় তার সুনামও ছড়িয়ে যায় চারদিকে। তিনি মানুষকে সত্যপথে চলার উপদেশ দেন, ধর্মের বাণী শােনান। অনেকেই তার অনুসারী হন। বিয়ে করেন স্থানীয় এক বাঙালি কন্যাকে। একদিন তার ঘর উজ্জ্বল করে পুত্রসন্তান ভূমিষ্ঠ হলাে। আদরের এ সন্তানের নাম রাখলেন শেখ জহির উদ্দিন।


শেখ জহির উদ্দিন বড় হচ্ছেন। বাবার নির্দেশ মতাে লেখাপড়া করছেন। বাবার আস্তানায় হাজারাে মানুষের আনাগোনা। বাবাকে শ্রদ্ধা করেন। শেখ জহির উদ্দিনের এসব ভালাে লাগে। কিন্তু এই ভালাে লাগা বেশিদিন টেকেনি। কথা নেই, বার্তা নেই, নেই কোনাে আয়ােজন। একান্ত আপনজনদের জানিয়ে দরবেশ শেখ আউয়াল একদিন পাড়ি জমালেন মক্কায়- উদ্দেশ্য হজব্রত পালন। দেখতে দেখতে হজ মৌসুম শেষ হলো। বছরের পর বছর গেলাে কিন্তু দরবেশ শেখ আউয়াল আর ফিরে আসেননি।


এদিকে, সুফি মতবাদে বিশ্বাসী এবং উদার হৃদয় আর মুক্তবুদ্ধির শেখ বােরহান উদ্দিন মনপ্রাণ দিয়ে গ্রহণ করলেন এদেশের ভাষা, সাহিত্য, কৃষ্টি ও লােকাচারকে। স্থানীয় গণমানুষের সঙ্গে সৃষ্টি করলেন একাত্মবােধ। শেখ মুজিবুর রহমান হলেন সুফি দরবেশ শেখ আউয়ালের সপ্তম এবং শেখ বােরহান উদ্দিনের চতুর্থ বংশধর।


বঙ্গবন্ধু শেখ মুজিবুর রহমানের কন্যা প্রধানমন্ত্রী শেখ হাসিনা 'শেখ মুজিব আমার পিতা' নিবন্ধে বলেছেন, 'আমাদের পূর্ব-পুরুষেরা টুঙ্গিপাড়া গ্রামে জমিজমা ক্রয় করে বসতির জন্য কলকাতা থেকে কারিগর ও মিস্ত্রি এনে দালানবাড়ি তৈরি করেন। যা সমাপ্ত হয় ১৮৫৪ সালে। এখনও কালের সাক্ষী হয়ে দাঁড়িয়ে আছে সেই দালানের ধ্বংসাবশেষ। ১৯৭১ সালের যে দুটো দালান বসতি ছিল, পাকিস্তানি হানাদার বাহিনী আগুন দিয়ে সে-দুটোই জ্বালিয়ে দেয়। এই দালান কোঠায় বসবাস শুরু হবার পর ধীরে ধীরে বংশ বৃদ্ধি হতে থাকে আর আশপাশে বসতির সংখ্যাও বৃদ্ধি পায়। এই দালানেই উত্তর-পূর্ব কোণে টিনের চৌচালা ঘর তােলেন আমার দাদার বাবা শেখ আবদুল হামিদ। আমার দাদা শেখ লুৎফরর রহমান এই বাড়িতেই সংসার গড়ে তােলেন।'


 

টুঙ্গিপাড়ার সন্তান

আড়িয়াল খার একটি শাখা ভাঙ্গা-টেকের হাট ও রাজৈর হয়ে বাইগ্যার বিলের মধ্যে পতিত হয়েছে। পশ্চিমে মধুমতি আর পূর্বে ঘাঘোর নদী। মাঝ বরাবর জলাভূমি। টঙ্গ থেকে টুঙ্গি। জনবসতি গড়ে ওঠার পর হয় টুঙ্গিপাড়া। ঢাকা শহর থেকে মাত্র ৬০ মাইল দক্ষিণ-পশ্চিমে গোপালগঞ্জ জেলার অন্তর্গত টুঙ্গিপাড়া গ্রামটি। এই গাঁয়েরই এক বনেদি পরিবারের নাম শেখ পরিবার। এই পরিবারে জন্মেছেন বঙ্গবন্ধু শেখ মুজিবুর রহমান। তিনি ছিলেন পিতা মাতার তৃতীয় সন্তান। জন্মের পর তার নানা শেখ আবদুল মজিদ তার নাম রাখেন 'মুজিব' অর্থাৎ সঠিক উত্তরদাতা। মা-বাবা তাকে ডাকতেন 'খােকা বলে।

ছেলেবেলা
﻿﻿শেখ মুজিবুর রহমান ১৯২০ সালের ১৭ মার্চ গােপালগঞ্জ জেলার টুঙ্গিপাড়া গ্রামে জন্মগ্রহণ করেন। মা-বাবা তাকে আদর করে ডাকতেন 'খােকা' বলে। ১৯২৭ সালে খােকার বয়স যখন ৭ বছর, তখন তিনি স্থানীয় গিমাভাঙ্গা প্রাইমারি স্কুলে ভর্তি হন। এই স্কুলটির প্রতিষ্ঠাতা ছিলেন বঙ্গবন্ধু শেখ মুজিবুর রহমানের ছােট দাদা শেখ আবদুর রশিদ। এই স্কুলে বঙ্গবন্ধু তৃতীয় শ্রেণি পর্যন্ত লেখাপড়া করেছেন। গ্রামের প্রাকৃতিক আবহে খােকা বড় হয়ে ওঠেন।

রােগা পাতলা আর লম্বা শরীরের অধিকারী ছিলেন বলে, মা সায়েরা খাতুন তার জন্য নিজ হাতে দুধ থেকে মাখন তৈরি করতেন। কৈ মাছ ছিল তার খুব প্রিয়। খােকা খাবারের শেষ পর্যায়ে দুধ-আম দিয়ে ভাত খেতে ভালােবাসতেন। মা খুব যত্ন করে কাঁথা সেলাই করতেন খােকার জন্য। বৃষ্টির দিনে স্কুলে যাওয়া-আসার জন্য ছেলেকে বারবার নতুন ছাতা কিনে দিতেও মা ক্লান্তিবােধ করতেন না। তার স্নেহের খােকা বন্ধু-বান্ধব ছাড়াও অন্য ছেলেমেয়েদের নিজের ছাতাটি দিয়ে দিত, একথা শোনার পর মায়ের মনে গর্ব হতাে। খােকা তার সব কথা প্রথম প্রথম মায়ের কাছে মুখ খুলে বলতাে না। কিন্তু মা খুঁটিয়ে খুঁটিয়ে প্রশ্ন করলে খােকা সব খুলে বলতাে। মায়ের গােলার ধান কত মানুষকে তিনি ডালাভরে দিয়েছেন। বাবা শুনতেন, কিন্তু খােকাকে কখনাে বাধা দেননি। খােকা মনে দুঃখ পাবে, চোখের জল ফেলবে-এই কষ্ট মা-বাবা খােকাকে দিতে পারতেন না। তারা মনে করতেন খােকা ভালাে কাজই করেছে।

বঙ্গবন্ধু শেখ মুজিবুর রহমান তার 'অসমাপ্ত আত্মজীবনী'তে লিখেছেন, 'আমরা আমার নানার ঘরেই থাকতাম। দাদা ও নানার ঘর পাশাপাশি। আব্বার কাছ থেকেই আমি লেখাপড়া করি। আব্বার কাছেই আমি ঘুমাতাম। তার গলা ধরে রাতে না ঘুমালে আমার ঘুম আসতাে না। আমি বংশের বড় ছেলে, তাই সমস্ত আদর আমারই ছিল।

বঙ্গবন্ধুর বাবা শেখ লুৎফর রহমান ছিলেন এন্ট্রান্স পাশ। টুঙ্গিপাড়া গ্রামে ছিল তার বসত ভিটা। কৃষিজমিও ছিল। সাধারণ মধ্যবিত্ত স্বচ্ছল পরিবার। বাড়িতে থাকতেন বঙ্গবন্ধুর মা সায়েরা খাতুন, বড়বােন ফাতেমা বেগম, আসিয়া বেগম, ছােটবােন আমেনা বেগম, ছােটভাই শেখ আবু নাসের ও ছােট বােন খােদেজা বেগম। ছেলেবেলায় তাদের সাথেই থাকতেন খােকা। বড় দুই বােনের অল্প বয়সে বিয়ে হয়ে যায়। আপন ভাই-বােন ছাড়াও আশ্রিত আত্মীয়-স্বজনের পরিবারের ছেলেমেয়েদের সাথেও তার ছােটবেলা কাটে। বাড়িতে ভােরবেলা মৌলভী সাহেবের কাছে কোরআন শরীফ পড়তেন। গৃহ শিক্ষকের কাছে বাংলা, অংক, ইতিহাস পড়তেন। বাড়ি ও গিমাভাঙ্গা স্কুলে পড়াশােনা, ফুটবলের দল গঠন, বাড়ি বাড়ি ধান তুলে অসহায় ছাত্রদের সাহায্য করা, বাড়িতে বােনদের নিয়ে ময়না, দোয়েল, শালিক ছানা পােষা এসব কাজ করার মধ্য দিয়ে খােকার ছােটবেলা কেটেছে। দুরন্ত শৈশবে খোকা বর্ষার মেঠোপথের ধুলােবালি গায়ে মেখে ভিজতেন।

আত্মজীবনীতে বঙ্গবন্ধু শেখ মুজিবুর রহমান লিখেছেন, 'আমার মায়ের নাম সায়েরা খাতুন। তিনি কোনোদিন আমার আব্বার সঙ্গে শহরে থাকতেন না। তিনি সমস্ত সম্পত্তি দেখাশােনা করতেন আর বলতেন, আমার আব্বা আমাকে সম্পত্তি দিয়ে গেছেন। যাতে তার বাড়িতে আমি থাকি। শহরে চলে গেলে এই বাড়িতে আলাে জ্বলবে না, বাবা অভিশাপ দেবে।'

কৈশােরে খােকা ছিপছিপে ও পাতলা হলেও ফুটবল খেলত। দল নিয়ে যেত চিতলমারী ও মােল্লার হাটে। ছােটবেলা থেকেই দুরন্ত প্রকৃতির হলেও গরিব মানুষের প্রতি তাঁর যে মানবিকবােধ তা কৈশােরেই প্রতিফলিত হয়। কৈশােরের দুরন্তপনা ঘিরে বঙ্গবন্ধু শেখ মুজিবুর রহমান নিজেই স্বীকারােক্তি ব্যক্ত করেছেন এভাবে- 'আমি ভীষণ একগুঁয়ে ছিলাম। আমার একটা দল ছিল। কেউ কিছু বললে আর রক্ষা ছিল না। মারপিট করতাম। আমার দলের ছেলেদের কেউ কিছু বললে একসাথে ঝাঁপিয়ে পড়তাম। আমার আব্বা মাঝে মাঝে অতিষ্ঠ হয়ে উঠতেন। কারণ ছােট শহর, নালিশ হতো। আব্বাকে আমি খুব ভয় করতাম।'

একবার গিমাভাঙ্গা প্রাথমিক বিদ্যালয় থেকে বাড়ি ফেরার পথে খালে নৌকাডুবি হয়। খােকার মায়ের অন্তর অজানা আশঙ্কায় কেঁদে ওঠে। এরপর খােকার মা তাকে পাঠিয়ে দেন বাবার কাছে। লুৎফর রহমানের অনেক স্বপ্ন। কোর্ট-কাছারিতে উকিল-মােক্তারদের ভীষণ কদর। তিনি ছেলেকে ওকালতি পড়াবেন। নামজাদা আইনজীবী হবে-এই স্বপ্ন বুকে পুষে খােকাকে সবসময় কাছে রাখেন। মাদারীপুরে খােকাকে ভর্তি করানাে হলাে স্থানীয় ইসলামিয়া হাই স্কুলে। স্কুলটি খােকার পছন্দ হলাে। বেশি পছন্দ হলাে লম্বা দিঘিটা। দিঘির পাড়ে এলে খােকার মনে হতাে- এটি টুঙ্গিপাড়ার মধুমতি নদীর লম্বা খাল।

মাদারীপুরে বাবার চাকরির স্থলে খােকা বেশিদিন থাকে নি। চোখে সমস্যার কারণে আবারো সেই টুঙ্গিপাড়ায় ফিরে আসতে হয়। এসময় চোখের সমস্যার জন্য তাকে কলকাতাও যেতে হয়। প্রায় চার বছর লেখাপড়া বন্ধ থাকে।


ঢেঁকিছাটা চাল

মাদারীপুরে থাকাকালে একদিন সন্ধ্যার পর খােকা টেবিলে বই পড়তে বসেছে। কিন্তু বইয়ের পাতার অক্ষরগুলাে খােকার চোখে ঝাপসা লাগে। সাথে সাথে খােকা বাবাকে ডাকে। শেখ লুৎফর রহমান চিন্তিত হয়ে পড়েন। তাহলে কী খােকার চোখে ছানি পড়েছে? ছেলেকে নিয়ে যান চিকিৎসকের কাছে। মাদারীপুরের বেশ কয়েকজন চিকিৎসককে দেখানোর পর জানা যায়—খোকার চোখে ছানি পড়েনি, তার বেরিবেরি রােগ হয়েছে। ভিটামিন-বি এর অভাবে এই রােগ হয়। এতে চোখের জ্যোতি কমে যায়। এটি ১৯৩৪ সালের ঘটনা। একজন চিকিৎসক খােকার বাবা শেখ লুৎফর রহমানকে কাছে ডেকে বলেন, ঢেঁকিছাটা চাল খেলে বেরিবেরি রােগ সেরে যায়। ওকে গ্রামের বাড়ি পাঠিয়ে দিন। কদিন ঢেঁকিছাটা চাল খাক। দেখবেন, চোখে দেখতে শুরু করেছে। প্রয়োজন হলে এরপর কলকাতা নিয়ে যাবেন।

চিকিৎসকের কথা মতাে বাবা শেখ লুৎফর রহমান খােকাকে টুঙ্গিপাড়া নিয়ে আসেন। সায়েরা খাতুন বেশ চিন্তিত হয়ে পড়েন। ছােটছেলে নাসিরও পােলিওতে আক্রান্ত। ঘরে লালচাল অর্থাৎ ঢেঁকিছাটা চাল খাওয়ানাে শুরু হলাে। এরপর একদিন খােকার চোখ দেখাতে তাকে নিয়ে যাওয়া হলো কলকাতায় চিকিৎসক শিবপ্রদ ভট্টাচার্য এবং এ কে রায় চৌধুরীর কাছে। চোখের চিকিৎসার জন্য দুই বছর ব্যয় হয়।

বঙ্গবন্ধু বলেছেন, '১৯৩৪ সালে আমি যখন সপ্তম শ্রেণিতে পড়ি, তখন ভীষণভাবে অসুস্থ হয়ে পড়ি। ছােটসময়ে আমি খুব দুষ্টু প্রকৃতির ছিলাম। খেলাধুলা করতাম, গান গাইতাম এবং ভাল ব্রতচারী করতে পারতাম। হঠাৎ বেরিবেরি রােগে আক্রান্ত হয়ে আমার হার্ট দুর্বল হয়ে পড়ে। আব্বা আমাকে কলকাতায় চিকিৎসা করাতে নিয়ে যান। কলকাতার বড় বড় ডাক্তার শিবপ্রদ ভটাচার্য, এ কে রায় চৌধুরী আরও অনেককেই দেখান এবং চিকিৎসা করাতে থাকেন। প্রায় দুই বছর এইভাবে চলল।'

যাই হোক, কৈশােরে খোকা পাতলা-ছিপছিপে হলেও নিয়মিত ফুটবল খেলত। একবার গোপালগঞ্জ শহরে মহকুমা প্রশাসক এ জেড খান ফুটবল খেলা প্রতিযােগিতার আয়ােজন করেন এবং এই খেলায় সরকারি দলের পক্ষে খোকার বাবার দল ও খােকার দলের মধ্যে বেশ কয়েকবার প্রতিযােগিতা অনুষ্ঠিত হয়। প্রত্যেকবারেই খেলা ড্র হয়। অবশেষে ফাইনাল খেলায় খােকার বাবার দল এ জেড খান শিল্ড জয়লাভ করে। খােকার বয়স তখন মাত্র ১৪ বছর।


চশমা পরা শুরু

১৯৩৬ সালে শেখ মুজিবুর রহমান যখন মাদারীপুর হাই স্কুলে ভর্তি হন তখন আবার চোখে গ্লুকোমার সমস্যায় পড়েন। শেখ লুৎফর রহমান আবার চোখের চিকিৎসার জন্য তাকে কলকাতায় নিয়ে যান। কলকাতার বিখ্যাত টি. আহমদ শেখ মুজিবুর রহমানের দুই চোখ অপারেশন করেন এবং চশমা পরার নির্দেশ দেন। সেই থেকেই বঙ্গবন্ধুর চশমা পরা শুরু।

এ প্রসঙ্গে অসমাপ্ত আত্মজীবনীতে বঙ্গবন্ধু লিখেছেন, ১৯৩৬ সালে আব্বা মাদারীপুর মহকুমায় সেরেস্তাদার হয়ে বদলি হয়ে যান। আমার অসুস্থতার জন্য মাকেও সেখানে নিয়ে আসেন। ১৯৩৬ সালে আবার আমার চক্ষু খারাপ হয়ে পড়ে। গ্লুকোমা নামে একটা রােগ হয়। ডাক্তারদের পরামর্শে আব্বা আমাকে নিয়ে আবার কলকাতায় রওয়ানা হলেন চিকিৎসার জন্য। এই সময়ে আমি মাদারীপুর হাই স্কুলে সপ্তম শ্রেণিতে ভর্তি হয়েছিলাম লেখাপড়া করার জন্য। কলকাতা যেয়ে ডাক্তার টি. আহমেদ সাহেবকে দেখালাম। আমার বােন কলকাতায় থাকতাে, কারণ ভগ্নিপতি এজিবিতে চাকরি করতেন। তিনি আমার মেজোবােন শেখ ফজলুল হক মণির মা। মণির বাবাও শেখ বংশের লােক। বােনের কাছেই থাকতাম। ডাক্তার সাহেব আমার চক্ষু অপারেশন করতে বললেন। দেরি করলে আমি অন্ধ হয়ে যেতে পারি। আমাকে কলকাতা মেডিকেল কলেজ হাসপাতালে ভর্তি করে দিলেন। ভােরে অপারেশন হবে। আমি ভয় পেয়ে পালাতে চেষ্টা করতে লাগলাম। কিন্তু পারলাম না। আমাকে অপারেশন ঘরে নিয়ে যাওয়া হলো। দশ দিনের মধ্যে দুইটা চক্ষুই অপারেশন করা হল। তাই ১৯৩৬ সাল থেকেই চশমা পরছি।'


বিরতির পর শুরু হয় মিশন স্কুলের জীবন

১৯৩৭ সালে খােকা আবার লেখাপড়া শুরু করেন। এবার আর পুরানো স্কুলে ভর্তি হননি। কারণ তার সহপাঠীরা তাকে পেছনে ফেলে গেছে। তার পিতা তাঁকে গােপালগঞ্জ মিশন স্কুলে ভর্তি করে দেন। পিতা লুৎফর রহমানও আবার গােপালগঞ্জে ফিরে আসেন। এসময় খােকাকে পড়ানাের জন্য কাজী আবদুল হামিদ মাস্টার সাহেবকে গৃহশিক্ষক হিসেবে রাখা হয়। তার জন্য একটা আলাদা ঘরও তৈরি করে দিলেন খােকার পিতা। গােপালগঞ্জের বাড়িটা খােকার পিতাই নির্মাণ করেছিলেন।

খােকা ছােটবেলা থেকেই দুরন্ত প্রকৃতির হলেও সৎ সাহসিকতা ও গরিব মানুষের প্রতি তার যে মানবিকতাবােধ, তা কৈশােরেই প্রকাশিত হয়। ১৯৩৯ সালের ঘটনা। খোকা তখন গােপালগঞ্জ মিশন স্কুলের ছাত্র। মাঘ মাসের কোনাে একদিন। স্কুল পরিদর্শনে আসেন অবিভক্ত বাংলার মুখ্যমন্ত্রী শেরে বাংলা এ কে ফজলুল হক এবং তার মন্ত্রিসভার বাণিজ্য ও পল্লী উন্নয়ন মন্ত্রী হােসেন শহীদ সােহরাওয়ার্দী। খােকা ভাবে, এইতাে সুযােগ- মুখ্যমন্ত্রী স্কুল পরিদর্শনে এলেই স্কুলের ছাদ মেরামতের কথা বলতে হবে। পরদিন যথাসময়ে মুখ্যমন্ত্রী শেরে বাংলা এ কে ফজলুল হক ও তার মন্ত্রিসভার সদস্য হােসেন শহীদ সােহরাওয়ার্দী মিশন স্কুল পরিদর্শন করেন। কিন্তু এসময় কেউ ছাদ মেরামতের দাবির কথা বললেন না। খোকা বন্ধুদের নিয়ে স্কুল ছেড়ে রাস্তায় এসে দাঁড়ালাে। পথ আগলে নয়, পুলিশের পাহারার মধ্যে রাস্তার পাশে দাঁড়িয়ে মুখ্যমন্ত্রীর দৃষ্টি আকর্ষণ করল তারা। খোকা তাদের দাবির কথা প্রকাশ করলো। এই ঘটনার পর খ্যমন্ত্রী শেরে বাংলা এ কে ফজলুল হক স্কুলের হােস্টেলের ছাদ মেরামতের জন্য বারােশ’ টাকা মঞ্জুর করেন। সেই সময়েই সোহরাওয়ার্দীর নজরে পড়ে কিশোর শেখ মুজিব।

গােপালগঞ্জের মিশন স্কুলে পড়াকালে শেখ মুজিবুর রহমান নিখিল ভারত মুসলিম ছাত্র ফেডারেশনের সদস্য ছিলেন।

শৈশব-কিশাের থেকেই খােকা মানে বঙ্গবন্ধু শেখ মুজিবুর রহমান ছিলেন সাহসী। গৃহশিক্ষক কাজী আবদুল হামিদ গােপালগঞ্জে একটি মুসলিম সেবা সমিতি গঠন করেন, যার মাধ্যমে গরিব ছেলেদের সাহায্য করতেন। মুষ্টি ভিক্ষার চাল ওঠাতেন সব মুসলমান বাড়ি থেকে। বঙ্গবন্ধু বলেছেন, 'প্রত্যেক রবিবার আমরা থলি নিয়ে বাড়ি বাড়ি থেকে চাল উঠিয়ে আনতাম এবং এই চাল বিক্রি করে মাস্টার সাহেব গরিব লােকদের বই ও পরীক্ষার এবং অন্যান্য খরচ দিতেন। ঘুরে ঘুরে গরিব ছাত্রদের জায়গিরও ঠিক করে দিতেন। আমাকেই অনেক কাজ করতে হতো তার সাথে।'

এ প্রসঙ্গে বঙ্গবন্ধু শেখ মুজিবুর রহমানের কন্যা প্রধানমন্ত্রী শেখ হাসিনা 'শেখ মুজিব আমার পিতা’ গ্রন্থে বলেছেন, 'আব্বার একজন গৃহশিক্ষক ছিলেন, তার নাম ছিল হামিদ মাস্টার। তিনি ছিলেন ব্রিটিশ বিরােধী আন্দোলনে সক্রিয় এবং বহু বছর জেল খাটেন। পরবর্তী পর্যায়ে আব্বা বিভিন্ন সময় যখন জেলে থাকতেন অথবা পুলিশ গ্রেফতার করতে আসতাে, আমার দাদি মাঝে মাঝেই সেই মাস্টার সাহেবের নাম নিতেন আর কাঁদতেন। এমনিতে আমার দাদা-দাদি অত্যন্ত উদার মনের মানুষ ছিলেন। ছেলের কোনাে কাজে কখনও তারা বাধা দিতেন না, বরং উৎসাহ দিতেন। অত্যন্ত মুক্ত পরিবেশে আমার বাবার মনের বিকাশ ঘটেছে। প্রতিটি কাজ যখনই যেটা ন্যায়সঙ্গত মনে হয়েছে আমার দাদা তা করতে নিষেধ না করে বরং উৎসাহ দিয়েছেন।'

বিয়ে ও সংসার
বঙ্গবন্ধু শেখ মুজিবুর রহমানের রাজনৈতিক জীবন ও পারিবারিক জীবন একে অন্যের পরিপূরক। একজন দেশপ্রেমী জননেতা হিসেবে তিনি প্রতিষ্ঠিত হতে পেরেছেন পারিবারিক ইতিহাস-ঐতিহ্য, উৎসাহ-অনুপ্রেরণার কারণেই। টুঙ্গিপাড়া গ্রামের শেখ মুজিবুর রহমান একদিন 'বঙ্গবন্ধু' ও 'জাতির জনক' হয়ে উঠলেন-এর নেপথ্যে তার পরিবারের ভূমিকা অনবদ্য। বঙ্গবন্ধুর রাজনৈতিক জীবনের শ্রেষ্ঠ ও কঠিন সময় কেটেছে তার স্ত্রী ও সন্তানদের সঙ্গে। বঙ্গবন্ধুর চিন্তা-চেতনার আদর্শিক সঙ্গী ছিলেন তারা।

কৈশোরেই পারিবারিক কারণে বঙ্গবন্ধুকে বিয়ে করতে হয়। বঙ্গবন্ধু তার বিয়ে সম্পর্কে বলেছেন, ''একটা ঘটনা লেখা দরকার, নিশ্চয়ই অনেকে আশ্চর্য হবেন। আমার যখন বিবাহ হয় তখন আমার বয়স ১২-১৩ বছর হতে পারে। রেণুর বাবা মারা যাওয়ার পরে ওর দাদা আমার আব্বাকে ডেকে বললেন, 'তােমার বড় ছেলের সাথে আমার এক নাতনীর বিবাহ দিতে হবে। কারণ আমি সমস্ত সম্পত্তি ওদের দুই বােনকে লিখে দিয়ে যাবাে।' রেণুর দাদা আমার আব্বার চাচা। মুরব্বির হুকুম মানার জন্যই রেণুর সাথে আমার বিবাহ রেজিস্ট্রি করে ফেলা হলো। আমি শুনলাম আমার বিবাহ হয়েছে। তখন কিছুই বুঝতাম না, রেণুর বয়স তখন বােধ হয় ৩ বছর হবে। রেণুর যখন ৫ বছর বয়স তখন তার মা মারা যান। একমাত্র রইল তার দাদা। দাদাও রেণুর ৭ বছর বয়সে মারা যান। তারপর সে আমার মার কাছে চলে আসে। আমার ভাইবােনদের সাথেই রেণু বড় হয়। রেণুর বড় বােনেরও আমার আরেক চাচাতাে ভাইয়ের সাথে বিবাহ হয়। এরা আমার শ্বশুর বাড়িতে থাকল, কারণ আমার ও রেণুর বাড়ির দরকার নাই। রেণুদের ঘর আমাদের ঘর পাশাপাশি ছিল, মধ্যে মাত্র দুহাত ব্যবধান।"

বঙ্গবন্ধু যে রেণুর কথা বলেছেন, তিনি তার সহধর্মিণী মহীয়সী নারী। ফজিলাতুন নেছার ডাকনাম ছিল রেণু। তিনি মনে-প্রাণে একজন বাঙালি গৃহবধূ ছিলেন। বঙ্গবন্ধুর ১৪ বছরের কারাজীবনের সময় শেখ ফজিলাতুন নেছা সংসার জীবনের দুর্যোগপূর্ণ পরিস্থিতি বুদ্ধিমত্তা, অসীম ধৈর্য ও সাহসের সাথে মােকাবিলা করেছেন। দৃঢ়তা ও অসীম মনােবল নিয়ে জীবনের শেষ দিন পর্যন্ত পরিবারের সবার প্রতি তিনি রেখেছিলেন সমদৃষ্টি। বঙ্গবন্ধু বারবার কারারুদ্ধ হলে শেখ ফজিলাতুন নেছাকে গৃহসামগ্রী বিক্রি করে সংসার চালাতে হয়েছে। তিনি অনেক অলংকারও বিক্রি করেছেন। বঙ্গবন্ধু শেখ মুজিবুর রহমানের পারিবারিক ও রাজনৈতিক জীবনের প্রতিটি ক্ষেত্রে বঙ্গমাতা শেখ ফজিলাতুন নেছা নেপথ্যে সর্বান্তকরণে সহযােগিতা করেছেন।

বঙ্গবন্ধু যখন কারাগারে, তখনও বােরখা পরিহিত অবস্থায় বাঙালির মুক্তির সনদ 'ছয় দফা'র কর্মসূচি-ভিত্তিক লিফলেট বিভিন্ন স্থানে বিতরণ করেছেন। কখনাে দেখা গেছে- তিনি যেখানে লিফলেটগুলাে রেখে আসতেন, সেখান থেকে ছাত্রলীগ কর্মীরা তা সংগ্রহ করে বিলি করতাে।

মা সম্পর্কে বড় মেয়ে শেখ হাসিনা 'শেখ মুজিব আমার পিতা' গ্রন্থে স্মৃতিচারণ করে বলেন, 'আমার মা অত্যন্ত পরিপাটি গােছানাে স্বভাবের ছিলেন। প্রতিটি জিনিস অত্যন্ত সুন্দরভাবে গুছিয়ে রাখতেন, যাতে প্রয়ােজনে সবকিছু হাতের কাছে পাওয়া যায়। শীতের কাপড় এক আলমারিতে গােছানাে, গরমের কাপড় অন্য আলমারিতে। তেমনি আটপৌরে কাপড়, স্যাণ্ডেল, জুতা পর্যন্ত সাজিয়ে গুছিয়ে রাখতেন। মা যখন আলমারি খুলতেন, দারুণ কৌতূহল হতো- সব কিছু দেখার। অনেক সময় আমিও আলমারি খুলতাম, তবে মা যা বের করতে বলতেন; তাছাড়া অন্য কিছুতে হাত দিতাম না। তবে মা খুললেই হাত দিতে খুব ইচ্ছে হতো, কিন্তু সব আবার গুছিয়ে রাখতে পারব না বলে হাত দেওয়া হতো না।

১৯৬৬ সালের ২৪ জুলাই কারাবাসকালে বঙ্গবন্ধু লিখেছেন, 'আব্বার চিঠি পেলাম আজ সকালে। আমি যখন চিঠি পড়ি, একজন কয়েদি জিজ্ঞাসা করলো- 'চিঠি কী আপনার বাবা লিখেছেন? বললাম, 'হ্যা, তুমি বুঝলে কেমন করে? বলল, দেখলাম লিখেছেন, 'বাবা খােকা। বাবা ছাড়া একথা আর কে আপনাকে লেখতে পারে!' আমি হােসে উঠলাম এবং বললাম, বাবা-মায়ের কাছে আজও আমি খােকাই আছি। যতদিন তারা বেঁচে থাকবেন ততদিনই আমাকে এই বলেই ডাকবেন। যেদিন দুনিয়া ছেড়ে চলে যাবেন আর কেহই এ স্নেহের ডাকে আমাকে ডাকবে না। কারণ এ অধিকারই-বা কয়জনের আছে! আমার ৪৫ বৎসর বয়স, চুলেও পাক ধরেছে। পাঁচটি ছেলেমেয়ের বাবা আমি, তথাপি আজও আমি আমার বাবা-মায়ের কাছে বােধহয় সেই খােকাটি, এখনও মায়ের ও আব্বার গলা ধরে আদর করি, আমার সাথে যখন দেখা হয়।'

১৯৬৭ সালে কারাগারে থাকাকালে 'কারাগারের রােজনামচা' গ্রন্থে বঙ্গবন্ধু বলেছেন, 'কয়েকদিন পূর্বে খবর পেয়েছিলাম আব্বা খুবই অসুস্থ। আমার ভাই তাকে খুলনায় নিয়ে এসেছে চিকিৎসা করাতে। একটু আরােগ্যের দিকে চলেছে। আমার ভাই সরকারকে টেলিগ্রাম করেছে আমাকে কয়েক ঘণ্টার জন্য প্যারােলে ছেড়ে দিতে, কারণ আব্বা আমাকে দেখতে চান। ৮০ বৎসরের উপরে বয়স। আমাকে অত্যন্ত ভালােবাসেন। আমি জানি না আমার মতো এত স্নেহ অন্য কোনাে ছেলে পেয়েছে কিনা! আমার কথা বলতে আমার আব্বা অন্ধ। আমরা ছয় ভাইবােন। সকলে একদিকে, আমি একদিকে। খােদা আমাকে যথেষ্ট সহাশক্তি দিয়েছে, কিন্তু আমার আব্বা-মার অসুস্থতার কথা শুনতে আমি পাগল হয়ে যাই, কিছুই ভালাে লাগে না। খেতেও পারি না, ঘুমাতেও পারি না, তারপর আবার কারাগারে বন্দি। আমি কারাগারে বন্দি অবস্থায় যদি আমার বাবা ও মায়ের কোন দুর্ঘটনা ঘটে, তবে সহ্য করতে পারবাে কিনা জানি না। এখন আমার ৪৭ বৎসর বয়স, আজও আব্বা ও মায়ের গলা ধরে আমি আদর করি, আর আমাকেও তারা আদর করেন।'

১৯৬৭ সালের ১৪ এপ্রিল বঙ্গবন্ধু কারাবাসকালে স্ত্রী ফজিলাতুন নেছার সাথে সাক্ষাৎকালে অনুভূতি প্রকাশকালে বলেছেন, ''এক ঘন্টা সময়। সংসারের কথা, ছেলেমেয়েদের লেখাপড়া, আব্বা-মার শরীরের অবস্থা আলােচনা করতে করতে চলে যায়। কোম্পানি আজও আমার প্রভিডেন্ট ফাণ্ডের টাকা দেয় নাই, তাই একটু অসুবিধা হতে চলেছে বলে রেণু বলল। ডিসেম্বর মাসে চাকরি ছেড়ে দিয়েছি- চার মাস হয়ে গেল আজও টাকা দিলো না! আমি বললাম, জেল থেকে টেলিগ্রাম করব। প্রথম যদি না দেয়, তবে অন্য পন্থা অবলম্বন করব। আমার টাকা তাদের দিতেই হবে। কোনােমতে চালাইয়া নিয়া যাও। বাড়ির থেকে চাউল আসবে, নিজের বাড়ি, ব্যাঙ্কেও কিছু টাকা আছে। বছর খানেক ভালই চলবে, তারপর দেখা যাবে। আমার যথেষ্ট বন্ধু আছে যারা কিছু টাকা ধার দিতে কৃপণতা করবে না।' রেণু বলল, 'চিন্তা তােমার করতে হবে না।' সত্যই আমি কোনােদিন চিন্তা বাইরেও করতাম না, সংসারের ধার আমি খুবই কমই ধারি।''

বঙ্গবন্ধু কারাগারেই কাটিয়েছেন জীবনের অধিকাংশ সময়। তিনি রাষ্ট্রদ্রোহিতার আসামিও ছিলেন। ফাঁসির দড়ি ঝুলছিল তার মাথার উপর। মুক্তিযুদ্ধের সময় পাকিস্তানের কারাগারেও ছিলেন। এতসব ঘটনার মুহূর্তগুলাে শেখ ফজিলাতুন নেছা সংসার জীবনে কীভাবে কাটিয়েছেন তা বিস্ময়কর। একদিকে সংসার-সন্তানদের সামলেছেন, অপরদিকে স্বামীর সাথে কারাগারে দেখা করে রাজনৈতিক পরিস্থিতির কথা বলেছেন, উকিলের সাথে কথা বলে তার মামলা পরিচালনা করেছেন। স্বামীর অনুপস্থিতিতে রাজনৈতিক কর্মীদের সঙ্গে কথা বলেছেন, বঙ্গবন্ধুর পরামর্শ রাজনৈতিক কর্মীদের জানিয়েছেন, দলীয় রাজবন্দি নেতা-কর্মীর স্ত্রীদের খোঁজখবর নিয়েছেন। ছােটবেলায় পিতার মৃত্যুর পর যে কৃষিজমি পেয়েছিলেন তা শ্বশুর শেখ লুৎফর রহমান দেখাশােনা করতেন। জমির ধান-চালের হিসাব শ্বশুর তার হাতে দিতেন। সে টাকায় সংসার চলছে, মামলার খরচ হয়েছে, ধানমন্ডির বাড়ি তৈরিতে ব্যয় হয়েছে। অকারণে স্বামীর কাছে টাকা চেয়ে তিনি কখনও তাকে বিরক্ত করেন নি। বঙ্গবন্ধু বরং কারাগার থেকে চিঠিতে জানাতেন- টাকা-পয়সা লাগলে আব্বাকে বলিও।

বঙ্গবন্ধু কারাগার জীবন থেকে ফিরে এলে পরম শান্তিতে কটা দিন কাটাতে চেষ্টা করতেন। ছেলেমেয়েদের নিয়ে আনন্দ করা, কারাগারের গল্প বলা, আপন ভাইবােন, আত্মীয়-স্বজন এলে তাদের সাথে একত্রে বসে চা খাওয়া-দাওয়া, গল্প-সল্প এসবই চলতাে। স্বামীর প্রিয় খাবার তৈরি, তার বিশ্রামের জন্য ব্যবস্থা রাখা, এসব কিছুর প্রতি শেখ ফজিলাতুন নেছার সযত্ন দৃষ্টি ছিল।

বঙ্গবন্ধুর কারাজীবন তার সংসার জীবনে কতটা প্রভাব ফেলেছিল—এ প্রসঙ্গে বঙ্গবন্ধু আত্মজীবনীতে লিখেছেন, ''একদিন সকালে আমি ও রেণু বিছানায় বসে গল্প করছিলাম। হাচু ও কামাল নিচে খেলছিল। হাচু খেলা ফেলে মাঝে মাঝে আমার কাছে আসে আর 'আব্বা বলে ডাকে। কামাল চেয়ে থাকে। এক সময় কামাল হাসিনাকে বলেছে-হাচু আপা, হাচু আপা, তােমার আব্বাকে আমি একটু আব্বা বলি।"

কারাজীবনের বাস্তব অভিজ্ঞতার আলােকে বঙ্গবন্ধু তার সংসার জীবনের রক্তের বন্ধন সম্পর্কে বলেছেন, “৮ই ফেব্রুয়ারি ২ বৎসরের ছেলেটা এসে বলে, 'আব্বা বালি চলাে। কী উত্তর ওকে আমি দিব। ওকে ভােলাতে চেষ্টা করলাম ওতাে বুঝে না আমি কারাবন্দি। ওকে বললাম, তােমার মার বাড়ি তুমি যাও। আমি আমার বাড়ি থাকি। আবার আমাকে দেখতে এসাে।' ওকি বুঝতে চায়। কি করে নিয়ে যাবে এই ছােট্ট ছেলেটাকে, ওর দুর্বল হাত দিয়ে মুক্ত করে এই পাষাণ প্রাচীর থেকে। দুঃখ আমার লেগেছে। শত হলেও আমি তাে মানুষ আর ওর জন্মদাতা। অন্য ছেলেমেয়েরা বুঝতে শিখেছে। কিন্তু রাসেল এখন বুঝতে শিখে নাই। তাই মাঝে মাঝে আমাকে নিয়ে যেতে চায় বাড়িতে।"

বঙ্গবন্ধুকন্যা শেখ হাসিনা 'স্মৃতি বড় মধুর, স্মৃতি বড় বেদনা' নিবন্ধে লিখেছেন, 'আন্দোলনের সময় বা আব্বা বন্দি থাকা অবস্থায় পার্টির কাজকর্মে বা আন্দোলনে খরচের টাকাও মা জোগাতেন। অনেক সময় বাজার-হাট বন্ধ করে অথবা নিজের গায়ের গহনা বিক্রি করেও মাকে দেখেছি সংগঠনের জন্য অর্থের জোগান দিতে।'

আগরতলা ষড়যন্ত্র মামলা দায়ের করার পর তৎকালীন পাকিস্তানি গােয়েন্দা সংস্থা শেখ ফজিলাতুন নেছাকে জিজ্ঞাসাবাদ করে গ্রেফতারের হুমকি দেয়। তিনি সে হুমকিতেও এতটুকু বিচলিত হননি। বাঙালি জাতির সুদীর্ঘ স্বাধীনতা সংগ্রামের প্রতিটি আন্দোলনে প্রতিটি পদক্ষেপে সক্রিয় সহযােগিতা করেছেন বঙ্গবন্ধুর আদর্শে অনুপ্রাণিত তারই সহধর্মিণী শেখ ফজিলাতুন নেছা।

বঙ্গবন্ধুর কারাবাসকালে পারিবারিক হাল শক্ত হাতে ধরে রাখতেন ফজিলাতুন নেছা। স্বাধীনতা যুদ্ধের সময় এবং উত্তরকালেও তিনি দায়িত্ব পালন করেছেন। ১৯৭৫ সালের ১৫ আগস্ট একজন রাজনৈতিক নেতা, রাষ্ট্রপ্রধান ও জাতির পিতার জীবনসঙ্গী হওয়ার কারণে তাকেও ঘাতকরা হত্যা করেছিল।

বঙ্গবন্ধু ও ফজিলাতুন্নেচ্ছা: জেলের গেটে অর্ধেক সংসার
﻿﻿জাতির জনক বঙ্গবন্ধু শেখ মুজিবুর রহমান তার জীবনে ৪৬৮২ দিন কারাভোগ করেছেন। ব্রিটিশ আমলে স্কুলজীবন থেকে শুরু হয়েছে তারা কারাবরণ। এসময় বঙ্গবন্ধু ৭ দিন কারা ভোগ করেন। বাকি ৪ হাজার ৬৭৫ দিন কারা ভোগ করেছেন পাকিস্তান সরকারের আমলে। ৫৪ বছরের জীবনের প্রায় এক-চতুর্থাংশ সময় কারাগারেই কাটাতে হয়েছিল বঙ্গবন্ধুকে।পাকিস্তানের ২৩ বছরের শাসনকালে বঙ্গবন্ধু ১৮ বার জেলে গেছেন, প্রায় ১৩ বছর কেটেছে কারাগারে। ১৯৭১ সালের ২৫ মার্চ মধ্যরাতে গ্রেফতার হওয়ার পর তাকে বন্দি হিসেবে নেওয়া হয় পশ্চিম পাকিস্তানে। এই সময়টায় ঢাকায় পরিবারের সদস্যদের নিয়ে সামরিক বাহিনীর প্রহরায় গৃহবন্দি অবস্থায় ছিলেন বঙ্গবন্ধুর স্ত্রী বেগম ফজিলাতুন্নেছা মুজিব।

এর আগে, এক যুগের মতো সময় বঙ্গবন্ধু ঢাকার কারাগার ও ক্যান্টমেন্টে বন্দি থাকাকালে ফজিলাতুন্নেচ্ছা মুজিব তার স্বামীর সঙ্গে দেখা করতে যেতেন। এই প্রসঙ্গে ‘কারাগারের রোজনামচা’ গ্রন্থে বঙ্গবন্ধু শেখ মুজিবুর রহমান লিখেছেন, ‘কারাগারে সাক্ষাৎ করতে যারা যায় নাই, তারা বুঝতে পারে না সেটা কী বেদনাদায়ক ও মর্মান্তিক। ভুক্তভোগীরা কিছু বুঝতে পারে। .... এই সাক্ষাৎকে প্রহসনও বলা চলে।’

 

কারাগারে সাক্ষাতের অনুভূতির বিষয়ে বঙ্গবন্ধু লিখেছেন, ‘আত্মীয় স্বজনের সঙ্গে সাক্ষাতের সময় একজন আইবি কর্মচারী বসে থাকত, আর জেলের পক্ষ থেকেও একজন ডিপুটি জেলার উপস্থিত থাকতেন। .... স্ত্রীর সাথে স্বামীর অনেক কথা থাকে কিন্তু বলার উপায় নেই। আমার মাঝে মাঝে মনে হতো স্ত্রীকে নিষেধ করে দেই যাতে না আসে। ১৯৪৯ সাল থেকে ১৯৫২ সাল পর্যন্ত আমার স্ত্রীকে নিষেধ করে দিয়েছিলাম ঢাকায় আসতে, কারণ ও তখন তার দুইটা ছেলেমেয়ে নিয়ে দেশের বাড়ি থাকত।’

 

বঙ্গবন্ধুর কারাজীবন শুরু হয়েছিল ব্রিটিশ শাসনামলে। কৈশোরেই তাকে কয়েকদিন কাটাতে হয় চার দেয়ালের মাঝে।

 

দেশভাগের পরই জেলজীবন শুরু

 

পাকিস্তান আমলে প্রথম গ্রেফতার হন ১৯৪৮ সালের ১১ মার্চ, বাংলাকে রাষ্ট্রভাষা করার দাবিতে ডাকা হরতালের পিকেটিং করতে গিয়ে। পরের বছর১৯৪৯ সালের ১৯ এপ্রিল গ্রেফতার হন ঢাকা বিশ্ববিদ্যালয় নিম্নবেতনভুক্ত কর্মচারীদের আন্দোলন সমর্থন করার কারণে। এ সময়ে ১৫ টাকা জরিমানা না দেওয়া ও মুচলেকা দিতে অস্বীকার করায় তাকে বিশ্ববিদ্যালয় থেকে বহিস্কার করা হয়। সিক্রেট ডকুমেন্টস অব ইন্টালিজেন্স ব্রাঞ্চ অন ফাদার অব দি ন্যাশন বঙ্গবন্ধু শেখ মুজিবুর রহমান, প্রথম খণ্ড থেকে জানা যায়: দুই মাসের বেশি সময়ের এই বন্দি জীবনে মুখ্যমন্ত্রী খাজা নাজিমউদ্দিন ও ঢাকা বিশ্ববিদ্যালয় কর্তৃপক্ষের প্রতিনিধি হয়ে ঢাকা কেন্দ্রীয় কারাগারে বঙ্গবন্ধুকে অনুরোধ করেছিলেন চট্টগ্রামের তরুণ মুসলিম লীগ নেতা ফজলুল কাদের চৌধুরী। তিনি বলেছিলেন, ‘আপস কর, ক্ষমা চাও’। কিন্তু তিনি এই প্রস্তাব ঘৃণাভরে প্রত্যাখান করেছিলেন।

 

এই গোয়েন্দা রিপোর্ট থেকে আরো জানা যায়, ১৯৪৯ সালের ৭ জুন নিরাপত্তা বন্দি পুত্র শেখ মুজিবুর রহমানের সঙ্গে সাক্ষাৎ করেছেন পিতা শেখ লুৎফর রহমান। ১১ জুন একই জেলে পিতা-পুত্রের ফের সাক্ষাৎ ঘটে। ২২ জুন কারাগারে সাক্ষাৎ করেন ছোট বোনের স্বামী আবদুর রব সেরনিয়াবাত। ২৬ জুন বঙ্গবন্ধু মুক্তিলাভ করেন।

 

এরপর তিনি গ্রেফতার হন ওই বছরেরই (১৯৪৯) শেষ দিনে। কারাগারে থাকেন দুই বছরের বেশি, ১৯৫২ সালের ফেব্রুয়ারির শেষ সপ্তাহ পর্যন্ত। বঙ্গবন্ধু নিজেই লিখেছেন, স্ত্রীকে ঢাকা কারাগারে সাক্ষাৎ প্রার্থী হতে নিষেধ করেছিলেন। তবে এই জেল জীবনের এক পর্যায়ে ১৯৫০ সালের শেষ দিকে একটি মামলায় বঙ্গবন্ধুকে ঢাকা থেকে গোপালগঞ্জের আদালতে হাজির করার জন্য স্টিমারে নিয়ে যাওয়া হচ্ছিল। ‘অসমাপ্ত আত্মজীবনী’ গ্রন্থে বঙ্গবন্ধু লিখেছেন, ''মধুমতি নদীর পাটগাতি স্টিমার ঘাটে নামার পর খবর মেলে, পূর্বের রাতে আমার মা, আব্বা, রেণু ছেলেমেয়ে নিয়ে ঢাকায় রওনা হয়ে গেছেন আমাকে দেখতে। এক জাহাজে আমি এসেছি। আর এক জাহাজে ওরা ঢাকা গিয়েছে। দুই জাহাজের দেখাও হয়েছে একই নদীতে। শুধু দেখা হল না আমাদের। এক বৎসর দেখি না ওদের। মনটা খুবই খারাপ হয়ে গেল।''

 

ত্রিশ বছরের যুবক তখন বঙ্গবন্ধু। স্ত্রীর বয়স ২০ বছর। কারাগারের রোজনামচায় লিখেছেন, ‘নিষ্ঠুর কর্মচারীরা বোঝে না যে স্ত্রীর সাথে দেখা হলে আর কিছু না হউক একটা চুমু দিতে অনেকেরই ইচ্ছা হয়, কিন্তু উপায় কী?’

 

গোপালগঞ্জের আদালতে এই মামলা চলাকালে বেগম ফজিলাতুন্নেছা মুজিব পরিবারের সদস্যদের নিয়ে থানায় বঙ্গবন্ধুর সঙ্গে কয়েকবার সাক্ষাতের সুযোগ পান। এ প্রসঙ্গে একটি মর্মস্পর্শী বিবরণ রয়েছে এভাবে, ‘‘আব্বা, মা, রেণু খবর পেয়ে সেখানেই আসলেন। ... কামাল কিছুতেই আমার কাছে আসল না। দূর থেকে চেয়ে থাকে। ও বোধ হয় ভাবত, এ লোকটা কে?’ আরেকবারের সাক্ষাতের ঘটনা লিখেছেন এভাবে, ''হাচু আমাকে মোটেই ছাড়তে চায় না। আজকাল বিদায় নেওয়ার সময় কাঁদতে শুরু করে। কামালও আমার কাছে আসে এখন। হাচু ‘আব্বা’ বলে দেখে কামালও ‘আব্বা’ বলতে শুরু করেছে।'

 

স্ত্রীর সঙ্গে সাক্ষাতের বিষয়ে বঙ্গবন্ধু লিখেছেন, ''রেণু আমাকে যখন একাকী পেলো, বললো: জেলে থাক আপত্তি নাই, তবে স্বাস্থ্যের দিকে নজর রেখ। তোমাকে দেখে আমার মন খুব খারাপ হয়ে গেছে।''

 

বঙ্গবন্ধুর এই জেলজীবনের সময়েই রচিত হয় ১৯৫২ সালের ২১ ফেব্রুয়ারির অমরগাঁথা। বঙ্গবন্ধু তার রাজনৈতিক সহকর্মী মহিউদ্দিন আহমদকে সঙ্গে নিয়ে অনশন শুরু করেন ফরিদপুর জেলে। সালাম-বরকতের আত্মদানে বদলে যায় এ ভূখণ্ডের ইতিহাস। মুসলিম লীগ জনমনে ধিকৃত সংগঠন হিসেবে গণ্য হতে থাকে। আওয়ামী লীগ পরিণত হয় জনগণের সংগঠনে। ২৭ ফেব্রুয়ারি মুক্ত হওয়ার পর শেখ মুজিবুর রহমান হয়ে ওঠেন দলের কাণ্ডারি, প্রাণপুরুষ। মুক্তির পর কয়েকদিন বাড়িতে কাটান। পরিবারের সঙ্গে বিচ্ছেদের যন্ত্রণা-বেদনার কথা ফুটিয়ে তুলেছেন এভাবে, ''একদিন সকালে আমি ও রেণু বিছানায় বসে গল্প করছিলাম। হাচু ও কামাল নিচে খেলছিল।... এক সময় কামাল হাচিনাকে বলছে, ‘হাচু আপা, হাচু আপা, তোমার আব্বাকে আমি একটু আব্বা বলি।' আমি আর রেণু দুজনেই শুনলাম। আস্তে আস্তে বিছানা থেকে উঠে যেয়ে ওকে কোলে নিয়ে বললাম, 'আমি তো তোমারও আব্বা'।''

 

আওয়ামী লীগের সাধারণ সম্পাদক হিসেবে জেলের সময়গুলো

 

১৯৫২ সালের ২৬ এপ্রিল বঙ্গবন্ধু আওয়ামী মুসলিম লীগের ভারপ্রাপ্ত সাধারণ সম্পাদকের দায়িত্ব গ্রহণ করেন। পরের বছর, ১৯৫৩ সালে, নির্বাচিত হন সাধারণ সম্পাদক। গোটা বাংলাদেশ চষে বেড়াতে থাকেন সংগঠন গড়ে তোলার জন্য। ১৯৫৩ সালের ১৪ মে গোয়েন্দারা জিপিও থেকে বঙ্গবন্ধুর একটি চিঠি আটক করে, যাতে ৫ মে বঙ্গবন্ধু লিখেছেন: ‘স্নেহের রেণু। আজ খবর পেলাম তোমার একটি ছেলে হয়েছে। তোমাকে ধন্যবাদ। খুব ব্যস্ত, একটু পরে ট্রেনে উঠব। ইতি তোমার মুজিব।’ গোয়েন্দা রিপোর্টের তৃতীয় খণ্ড থেকে আরো জানা যায়, বঙ্গবন্ধু ৫ মে ঢাকার ফুলবাড়িয়া রেলস্টেশন থেকে মওলানা আবদুল হামিদ খান ভাসানীসহ ঈশ্বরদীগামী ট্রেনে ওঠেন। ৬ মে পাবনা এডওয়ার্ড কলেজ মাঠের জনসভায় ভাষণ দেন। কিন্তু ওই চিঠিটি গোয়েন্দারা শেষ পর্যন্ত বঙ্গবন্ধুর পরিবারের কাছে পৌঁছে দিয়েছিল কিনা, সেটি আর উল্লেখ করা নাই কোথাও।

 

যাই হোক, ১৯৫২ সালের ২৭ ফেব্রুয়ারি জেল থেকে বের হওয়ার পর দুই বছর দুই মাস তিনি মুক্ত জীবনে কাটাতে পারেন। এই সময়েই অনুষ্ঠিত হয় ১৯৫৪ সালের যুক্তফ্রন্ট নির্বাচন। পূর্ব পাকিস্তান প্রাদেশিক পরিষদের এই নির্বাচনে বিপুলভাব জয়ী হওয়ার পর শেরে বাংলা এ. কে. ফজলুল হকের নেতৃত্বাধীন মন্ত্রিসভায় কনিষ্ঠতম সদস্য ছিলেন বঙ্গবন্ধু। কিন্তু কেন্দ্রীয় সরকার ষড়যন্ত্র করে এই মন্ত্রিসভা ভেঙে দেয় এবং বঙ্গবন্ধুর স্থান হয় কারাগারে। গোয়েন্দা প্রতিবেদনের চতুর্থ খণ্ডে বলা হয়, ‘৫ জুন আতাউর রহমান খান ও বেগম শেখ মুজিবুর রহমান বিচারাধীন বন্দি শেখ মুজিবুর রহমানের সঙ্গে ঢাকা কেন্দ্রীয় কারাগারে সাক্ষাৎ করেন। এ সময়ে শেখ মুজিবুর রহমান স্ত্রীকে গ্রামের বাড়িতে চলে যেতে এবং সন্তানদের যত্ন নিতে বলেন।’

 

গোয়েন্দা প্রতিবেদন থেকে আরো জানা যায়, বেগম ফজিলাতুন্নেছা মুজিব ২১ জুন ঢাকা কেন্দ্রীয় কারাগারে তিনটি শিশু সন্তান নিয়ে একজন গোয়েন্দার উপস্থিতিতে স্বামীর সঙ্গে ২০ মিনিট কথা বলেন। সাত বছরের শেখ হাসিনা, পাঁচ বছরের শেখ কামাল ও এক বছরের শেখ জামালের জন্য সম্ভবত এটাই ছিল প্রথম কারাগার দেখা।

 

কারাগারে পরবর্তী সাক্ষাৎ ঘটে ২০ জুলাই, ১৯৫৪। বঙ্গবন্ধুর মা রত্নগর্ভা সায়েরা খাতুন এবং বেগম ফজিলাতুন্নেছা উপস্থিত ছিলেন। শেখ হাসিনাসহ তিন সন্তান নিয়ে বেগম মুজিব জেল গেটে বঙ্গবন্ধুর সঙ্গে ২৫ আগস্ট, ১৪ সেপ্টেম্বর, ৪ অক্টোবর ও ৩১ অক্টোবর দেখা করেন। প্রতিটি ‘দেখা’ ২০ মিনিটের, গোয়েন্দার উপস্থিতিতে। তিন সন্তানসহ বেগম মুজিবের পরের সাক্ষাৎ ছিল ১১ নভেম্বর। ২৯ নভেম্বর বেগম মুজিব স্বামীর সঙ্গে সাক্ষাতের অনুমতি চেয়ে আবেদন করেন, ২০ মিনিটের এই সাক্ষাৎ ঘটে সেই দিনই। এ সময়ে বঙ্গবন্ধুর মা সায়েরা খাতুন, বঙ্গবন্ধুর তিন সন্তানসহ কয়েকজন ঘনিষ্ঠ আত্মীয় উপস্থিত ছিলেন। ১৮ ডিসেম্বর, ১৯৫৪ তারিখ বঙ্গবন্ধু কারাগার থেকে মুক্তিলাভ করেন।

 

এরপর পূর্ব পাকিস্তানে আওয়ামী লীগের নেতৃত্বে এক প্রাদেশিক সরকার গঠিত হয় ১৯৫৬ সালের সেপ্টেম্বর মাসের প্রথম সপ্তাহে। মুখ্যমন্ত্রীর দায়িত্ব লাভ করেন আতাউর রহমান খান। বঙ্গবন্ধুর হাতে আসে শ্রম, দুর্নীতি দমনসহ কয়েকটি গুরুত্বপূর্ণ দফতর। কিন্তু বঙ্গবন্ধু দলের কাজে অধিক সময় প্রদানের প্রবল ইচ্ছা থেকে ১৯৫৭ সালের ৩১ মে মন্ত্রিসভার সদস্য পদে ইস্তফা দেন, যা গ্রহণ করা হয় ২ মাস ৮ দিনের মাথায়, ৮ আগস্ট তারিখে।

 

১৯৫৪ সালের ডিসেম্বর থেকে ১৯৫৮ সালের ১১ ডিসেম্বর, এ সময়টি বঙ্গবন্ধু মুক্ত জীবনে কাটিয়েছেন। একটানা চার বছর কিছুটা হলেও পরিবারের সান্নিধ্যে থেকেছেন। কিন্তু ষড়যন্ত্রের রাজনীতি পাকিস্তানকে ঠেলে দেয় অন্ধকার যুগে।

 

১৯৫৮ সালের ৭ অক্টোবর জারি হয় সামরিক শাসন, বঙ্গবন্ধু তখন পশ্চিম পাকিস্তানে দলীয় কাজে। পরদিন তিনি করাচি থেকে ঢাকায় ফেরেন। তাকে গ্রেফতার করা হয় ১২ অক্টোবর। বেগম ফজিলাতুন্নেছা মুজিবও ফিরে যান সেই পুরনো রুটিনে, স্বামীকে দেখার জন্য নাজিমুদ্দিনে রোডের জেলগেটে নিয়মিত হাজির হওয়া হয়ে ওঠে তার অপরিহার্য কাজ। এই পর্ব চলে এক বছরের বেশি, ১৯৫৯ সালের ১৭ ডিসেম্বর পর্যন্ত।

 

গোয়েন্দা প্রতিবেদনের পঞ্চম খণ্ড থেকে জানা যায়, এবার গ্রেফতারের ৮ দিন পর, ১৯৫৮ সালের ২০ অক্টোবর, বেগম ফজিলাতুন্নেছা মুজিব ডেপুটি আইজি-আইবির কাছে প্রতি সপ্তাহের মঙ্গল ও শনিবার স্বামীর সঙ্গে জেল গেটে দেখা করার অনুমতি প্রদানের আবেদন করেন।

 

সামরিক শাসনামলে জেল গেটে দুজনের প্রথম সাক্ষাৎ ঘটে ৩০ অক্টোবর। পরের সাক্ষাতের তারিখ ছিল ২০ নভেম্বর। বেগম ফজিলাতুন্নেছা এবং হাসিনা, কামাল ও জামালের সঙ্গে ছিলেন রেহানা। এই প্রথমবারের মতো কারাগার দর্শন ঘটে শিশু রেহানার, আবেদনের স্থানে তার বয়স লেখা ২ বছর। শেখ হাসিনার বয়স লেখা ১০ বছর ১১ মাস (আনুমানিক)। পরের সাক্ষাৎ ছিল ২৮ নভেম্বর। গোয়েন্দা প্রতিবেদনে বলা হয়, বেগম মুজিব তার স্বামীকে এসময় বলেন, সিদ্ধেশ্বরী এলাকার কোয়ার্টারে সন্তানদের নিয়ে বসবাস করা সম্ভব নয়। এলাকাটি ঝোপ-জঙ্গলে ভরা। পানির কষ্ট। তিনি দালালদের মাধ্যমে নতুন একটি বাড়ি ভাড়া নিতে চেষ্টা করেছেন। কিন্তু সকলে বলছে, শেখ মুজিবুর রহমানের পরিবারকে বাড়ি ভাড়া দিলে বিপদ হবে। শেখ মুজিব স্ত্রীকে বলেন, উপযুক্ত বাড়ি না পেলে ছেলেমেয়েদের ফাইন্যাল পরীক্ষার পর যেন টুঙ্গিপাড়া গ্রামের বাড়ি চলে যায়। এসম পিস্তলের লাইসেন্স নবায়ন কিংবা সরকারের কাছে হস্তান্তর এবং ধানমণ্ডি আবাসিক এলাকায় সরকারের কাছ যে জমি কেনা হয়েছে তার কিস্তির টাকা পরিশোধের বিষয়েও আলোচনা হয়। পরের সাক্ষাতে (৬ ডিসেম্বর, ১৯৫৮) বেগম মুজিবের সঙ্গী ছিলেন শুধু শেখ জামাল। এ মাসেই আরও দুবার (১৭ ও ২১ ডিসেম্বর) বেগম মুজিব জেল গেটে বঙ্গবন্ধুর সঙ্গে দেখা করেন। ৬ জানুয়ারির (১৯৫৯) সাক্ষাতের সময় সন্তানদের মধ্যে শুধু শেখ কামাল উপস্থিত ছিলেন। এ সময় একজন আইনজীবী উপস্থিত ছিলেন, যার সাহায্যে বঙ্গবন্ধু অ্যান্টি করাপশন বিভাগের চাহিদা অনুযায়ী সম্পত্তির বিবরণ তৈরি করেন।

 

পরের সাক্ষাতের তারিখ ছিল এভাবে, ১৯৫৯ সালের ১২ জানুয়ারি (চার সন্তানসহ), ২৭ জানুয়ারি (শ্বশুর শেখ লুৎফর রহমান ও ২ সন্তানসহ), ১২ ফেব্রুয়ারি (সন্তানদেরসহ), ২৬ ফেব্রুয়ারি ও ১২ মার্চ। শেষের সাক্ষাতে শেখ মুজিবুর রহসান স্ত্রীকে কম খরচে একটি বাসা ভাড়া নেওয়া ও জিপ গাড়িটি বিক্রির পরামর্শ দেন।

 

এরপর, ১৯৫৯ সালের ১৭ ডিসেম্বর বঙ্গবন্ধুর মুক্তির আগ পর্যন্ত আরো ২২ বার জেলখানায় তার সঙ্গে দেখা করতে যান যান বেগম ফজিলাতুন্নেচ্ছা মুজিব। এ পর্যায়ে বেগম মুজিবের সঙ্গে বঙ্গবন্ধুর সর্বশেষ সাক্ষাৎ ঘটে ১৭ ডিসেম্বর এবং এদিন বিকালেই তিনি কারাগার থেকে মুক্তিলাভ করেন। ২৪ ডিসেম্বর বিভিন্ন জেলায় সামরিক শাসকদের সতর্কবার্তা যায়, শেখ মুজিবুর রহমানের গতিবিধির ওপর নজর রাখতে হবে।

 

আলফা ইন্সুরেন্সে চাকরি নেওয়ার পরের দিনগুলি

 

সামরিক শাসনের যাতাকলের মধ্যেই বঙ্গবন্ধুর নতুন জীবন শুরু হয়। তিনি সরকারকে ধোকা দিতে আলফা ইন্সুরেন্সে চাকরি নেন, অফিস করেন বর্তমান গুলিস্তান এলাকায়। সুকৌশলে এই স্থানটিকে তিনি রাজনৈতিক কর্মকাণ্ডের কেন্দ্র হিসেবে ব্যবহার করতে থাকেন। তবে এসময়ও একের পর এক রাজনৈতিক মামলা মোকাবিলা করতে হয়। তিনি এবং তার স্ত্রী এটাও জানতেন, এই মুক্তজীবন দীর্ঘস্থায়ী হবে না। তাই একটি মাথা গোঁজার ঠাঁই চাইছিলেন তারা। এর ফলশ্রুতিতেই ১৯৬১ সালের ৮ অক্টোবর উঠে যান ধানমন্ডি ৩২ নম্বর সড়কের ৬৭৭ নম্বর বাসভবনে। এটি তখনও অসমাপ্ত, কিন্তু দ্রুতই পরিণত হয়ে যায় বাঙালির আশা-আকাঙ্ক্ষার প্রতীকে।

 

১৯৫৯ সালের শেষ দিকে জেল থেকে মুক্ত হওয়ার পর বঙ্গবন্ধু বাঙালির নিজস্ব স্বাধীন রাষ্ট্র বাংলাদেশ প্রতিষ্ঠার বিষয়ে দৃঢ়সংকল্পবদ্ধ হয়ে ওঠেন। ১৯৬২ সালের ফেব্রুয়ারি মাসের শুরুতেই হোসেন শহীদ সোহরাওয়ার্দীর মুক্তির দাবিতে প্রবল ছাত্র আন্দোলন গড়ে ওঠে। ফলে আইয়ুব খানের নির্দেশে ৭ ফেব্রুয়ারি শেখ মুজিবুর রহমানকে গ্রেফতার করা হয়। তিনি এবার মুক্তি পান ১৮ জুন। এ সময়ে শিক্ষা আন্দোলনে যুক্ত থাকার দায়ে ঢাকা বিশ্ববিদ্যালয়ের ফজলুল হক হলের ভিপি এম. এ. ওয়াজেদ মিয়াও ঢাকা কেন্দ্রীয় কারাগারে বন্দি ছিলেন। তিনি ‘বঙ্গবন্ধু শেখ মুজিবকে ঘিরে কিছু ঘটনা ও বাংলাদেশ’ গ্রন্থে লিখেছেন, জেল গেটে বঙ্গবন্ধুর পরিবারের সাক্ষাতের দিনেই রংপুর থেকে তার বাবাও এসেছিলেন তার সঙ্গে দেখা করতে। বঙ্গবন্ধু সে সময়ে বেগম ফজিলাতুন্নেছা মুজিব ও শেখ হাসিনার সঙ্গে তাকে পরিচয় করিয়ে দেন।

 

১৯৬২ সালের বন্দি জীবনের আগেও ১৯৬০ সালের ১২ সেপ্টেম্বর এক মামলায় শেখ মুজিবুর রহমানকে দুই বছর কারাদণ্ড ও পাঁচ হাজার টাকা জরিমানা, অনাদায়ে আরও ৬ মাসের কারাদণ্ড প্রদান করা হয়। তবে এ রায়ের বিরুদ্ধে আপিলের কারণে ২২ সেপ্টেম্বর হাইকোর্ট থেকে তিনি জামিনে মুক্তিলাভ করেন। ১৯৬৪ সালের নভেম্বর ও ডিসেম্বরে বঙ্গবন্ধুকে দুবার গ্রেফতার করা হয়। এই কারাজীবন ছিল স্বল্প স্থায়ী।

 

ছয় দফা ঘোষণা এবং আওয়ামী লীগের সভাপতি শেখ মুজিব

 

বঙ্গবন্ধু শেখ মুজিবুর রহমানের মোট ৪৬৮২ দিনের কারাজীবনের ভয়ঙ্কর অধ্যায় শুরু হয় ১৯৬৬ সাল থেকে। ছয় দফা ঘোষণার পর জেলা-মহকুমা-থানায় একের পর এক জনসভা, পথসভা ও কর্মী সমাবেশে বক্তব্য দেন। এবছরই আওয়ামী লীগের সভাপতি হন তিনি। তাকে নিবৃত করার জন্য দায়ের হতে থাকে মামলা। ৮ মে নারায়ণগঞ্জে জনসভা শেষে ঢাকা ফেরার পর, বিচ্ছিন্নতাবাদী কর্মকাণ্ডে যুক্ত থাকার অভিযোগে তাকে ধানমন্ডি বাসা থেকে দেশরক্ষা আইনে গ্রেফতার করা হয়। দায়ের হয় আগরতলা ষড়যন্ত্র মামলা। কিন্তু ১৯৬৯ সালের শুরু শেখ মুজিবের মুক্তির দাবিতে প্রবল ছাত্র-গণ আন্দালন গড়ে ওঠে।  ফলে মামলা প্রত্যাহারে বাধ্য হয় সরকার। তিনি মুক্ত হন ১৯৬৯ সালের ২২ ফেব্রুয়ারি। পরদিন, ২৩ ফেব্রুয়ারি রেসকোর্স (সোহরাওয়ার্দী উদ্যানে) ময়দানে লাখ লাখ মানুষ প্রিয় নেতাকে বরণ নেয় 'বঙ্গবন্ধু' হিসেবে।

 

প্রায় দুই বছর ৮ মাসের এই জেল জীবনের সময় বেগম ফজিলাতুন্নেছা মুজিব ঢাকা কেন্দ্রীয় কারাগার ও ক্যান্টনমেন্টে সন্তানদের নিয়ে স্বামীর সঙ্গে অনেক বার সাক্ষাৎ করেছেন। এক পর্যায়ে শেখ হাসিনার স্বামী ড. এম. এ. ওয়াজেদ মিয়াও সাক্ষাৎ প্রার্থীদের তালিকায় অন্তর্ভুক্ত হন। এই সময়ের সাক্ষাতের কিছু বিবরণ মেলে ‘কারাগারের রোজনামচা’ ও ‘বঙ্গবন্ধু শেখ মুজিবুর রহমানকে ঘিরে কিছু ঘটনা ও বাংলাদেশ’ গ্রন্থে।

 

কারাগারের রোজনামচা লেখা শুরু হয়েছে ১৯৬৬ সালের ২ জুন থেকে। এরপর বেগম ফজিলাতুন্নেছা মুজিবের সঙ্গে প্রথম সাক্ষাৎ ঘটে ৯ জুন। বঙ্গবন্ধু লিখেছেন, ‘জমাদার সাহেব এসে বললেন, আপনার ইন্টারভিউ আছে, বেগম সাহেবা ছেলেমেয়ে নিয়ে এসেছেন। হঠাৎ এলো, ব্যাপার কী! আজকাল তো ১৫ দিনের কমে দেখা করতে দেয় না। ... ছোট ছেলেটা পূর্বের মতোই ‘‘আব্বা’’ ‘‘আব্বা’’ বলে চিৎকার করে উঠল।’

 

শেখ রাসেলের কারাগার ‘দেখার’ এটাই প্রথম উল্লেখ। পরের ‘দেখা’র বিবরণ রয়েছে ১৫ জুন। বঙ্গবন্ধু লিখেছেন ‘১৮ মাসের রাসেল জেল অফিসে এসে একটুও হাসে না, যে পর্যন্ত আমাকে না দেখে।... এখন ওর ধারণা হয়েছে এটা ওর আব্বার বাড়ি।... ছোট মেয়েটার শুধু একটা আবদার। সে আমার কাছে থাকবে। আর কেমন করে থাকি তা দেখবে।... হাচিনার কলেজ বন্ধ, তাই খুলনা যেতে চায়।... জামালের শরীর খারাপ, গলা ফুলে গেছে।’

 

বঙ্গবন্ধু লিখেছেন, ৬ জুলাই সিকিউরিটি জমাদার এসে বলেন, ‘চলিয়ে, বেগম সাহেবা আয়া।’ ২৬ জুলাই ‘দেখা’ প্রসঙ্গে লিখেছেন, ‘রেণু আমার বড় মেয়ের বিয়ের প্রস্তাব এনেছে... আমার মতামত চায়।’ ৩ আগস্ট লিখেছেন, ‘দেখা’ এসেছে। আমার স্ত্রী ছোট বাচ্চা নিয়ে এসেছে। ৭ সেপ্টেম্বর লিখেছেন, ‘রেণু দেখা করতে এসেছিল। রেহানার জ্বর, সে আসে নাই। রাসেল জ্বর নিয়ে এসেছিল। হাসিনার বিবাহের প্রস্তাব এসেছে।... মেয়েটা এখন বিবাহ করতে রাজি নয়। কারণ আমি জেলে, আর বিএ পাশ করতে চায়।’

 

১৯৬৭ সালের ১১ জানুয়ারি ঈদের দুদিন আগের ‘দেখা’ প্রসঙ্গে বঙ্গবন্ধু লিখেছেন, 'রেণু এসেছে ছেলেমেয়ে নিয়ে দেখা করতে। আগামী ১৩ তারিখ ঈদের জামাত। ছেলেমেয়েরা ঈদের কাপড় নেবে না। ঈদ করবে না। ঈদ করবে না, কারণ আমি জেলে।... জীবনে বহু ঈদ এই কারাগারে আমাকে কাটাতে হয়েছে, আরও কাটাতে হয় ঠিক কী!' এই ঈদের পরদিন বেগম মুজিব বিশেষ অনুমতি নিয়ে কারাগারে স্বামীর সঙ্গে সাক্ষাৎ করেছিলেন। এ বছরের ১৭ মার্চ জন্মদিনে বঙ্গবন্ধু তার পরিবারের সদস্যদের ‘দেখা’ পেয়ে লিখেছেন, ‘ছোট মেয়েটা আর আড়াই বছরের ছেলে রাসেল ফুলের মালা হাতে করে দাঁড়াইয়া আছে। মালাটা নিয়ে রাসেলকে পরাইয়া দিলাম। সে কিছুতেই পরবে না, আমার গলায় দিয়ে দিল।’ পরের সাক্ষাতের বিবরণ রয়েছে ১৪ এপ্রিল। এই দেখা প্রসঙ্গে বঙ্গবন্ধু লিখেছেন, ১৪ দিনে একদিন ‘দেখা’ আইনে আছে, তাই বোধ হয় তিনি (পূর্ব পাকিস্তানের গভর্নর মোনায়েম খান) বন্ধ করেন নাই মেহেরবানি করে। সংসারের অনটন প্রশ্নে বেগম মুজিব স্বামীকে বলেন, ‘যদি বেশি অসুবিধে হয় নিজের বাড়ি ভাড়া দিয়ে ছোট বাড়ি একটা ভাড়া করে নিব।’ ২৮ এপ্রিলের ‘দেখা’ প্রসঙ্গে লিখেছেন, ‘বহুদিন পরে ছেলেমেয়েদের ও রেণুর সাথে প্রাণ খুলে কথা বললাম। প্রায় দেড় ঘণ্টা।’ একটি মামলায় শাস্তি হওয়ায় এ সুবিধা! কারা আইনে বিনাবিচারে আটক নিরাপত্তা বন্দি হলে সাক্ষাতের সময় গোয়েন্দা উপস্থিত থাকে, কিন্তু সাজাপ্রাপ্ত বন্দিদের ক্ষেত্রে সেটা ঘটে না। তিনি সন্তানদের বলেন, ‘আমি তো সারাজীবনই বাইরে বাইরে অথবা জেলে জেলে কাটাইয়াছি তোমার মা’ই সংসার চালাইয়াছে।’

 

পরের দুটি সাক্ষাৎ ঘটে ১৭ ও ২৭ মে (১৯৬৭)। ড. এম. এ. ওয়াজেদ মিয়া ‘বঙ্গবন্ধু শেখ মুজিবকে ঘিরে কিছু ঘটনা ও বাংলাদেশের রাজনীতি’ গ্রন্থে লিখেছেন, হাসিনার সঙ্গে বিয়ের পরদিন ১৮ নভেম্বর ‘জেল গেটের কাছেই আমাদের একটি কক্ষে বসানো হয়।... একটু পর শেখ সাহেবকে উক্ত কক্ষে আনা হয়।’

 

১৯৬৮ সালের ১৭ জানুয়ারি বঙ্গবন্ধুকে ঢাকা কেন্দ্রীয় কারাগার থেকে কুর্মিটোলা ক্যান্টনমেন্টের নির্জন সেলে স্থানান্তর করা হয়। মোট ৩৫ জন আগরতলা ষড়যন্ত্র মামলার আসামি, ১ নম্বরে শেখ মুজিবুর রহমান। ‘অসমাপ্ত আত্মজীবনী’ গ্রন্থে বঙ্গবন্ধু লিখেছেন, ‘‘একাকী কামরায় রাত্রদিন থাকা যে কি ভয়াবহ অবস্থা তাহা ভুক্তভোগী ছাড়া বুঝতে পারবে না।... সূর্যের আলোও গায়ে স্পর্শ করার উপায় নাই।'

 

ড. এম এ ওয়াজেদ মিয়া লিখেছেন, ‘এপ্রিল মাসে (১৯৬৮) বঙ্গবন্ধু ক্যান্টনমেন্টে আছেন, খবর পাওয়া যায়। ... একদিন সকাল বেলা সাদা পোশাক পরিহিত দুজন কর্মকর্তা বাসায় এসে আমাদের জানায় যে, সেদিন বিকেল তিনটায় শাশুড়ি ও তার ছেলেমেয়েদের শেখ সাহেবের সঙ্গে সাক্ষাৎ করার জন্য অনুমতি দিয়েছেন।... শাশুড়ি, হাসিনা, শেখ কামাল, শেখ জামাল, রেহানা ও শিশু রাসেলকে যথাসময়ে সাক্ষাৎকারের জন্য নিয়ে যাওয়া হয়। ... দুই সপ্তাহ পর আবার সাক্ষাৎকারের অনুমতি দেওয়া হয়। ওই তালিকায় শেখ সাহেবের পরিবারের সদস্যদের মধ্যে আমাকেও প্রথম অন্তর্ভুক্ত করা হয়। এর পরবর্তীতে প্রতি সপ্তাহের সাক্ষাতের অনুমতির তালিকায় কেবল দুই সপ্তাহ পর পর আমার নাম অন্তর্ভুক্ত করা হতো।’

 

আগরতলা মামলা চলেছিল ১৯৬৯ সালের ২২ ফেব্রুয়ারি পর্যন্ত। ক্যান্টনমেন্টে আট মাসের বেশি বন্দি জীবনে বেগম ফজিলাতুন্নেছা মুজিব অন্তত ৩০-৩৫ বার বঙ্গবন্ধুর সঙ্গে সাক্ষাৎ করেছেন। বিশেষ অনুমতি নিয়েও সাক্ষাতের ঘটনা ঘটেছে।

 

ড. ওয়াজেদ মিয়ার গ্রন্থ থেকে আমরা জানতে পারি, ১৯৬৯ সালের শুরুতে ছাত্র সংগ্রাম পরিষদের ডাকে ঐতিহাসিক ১১ দফার ভিত্তিতে যে আন্দোলন গড়ে উঠেছিল তার প্রস্তুতি পর্যায়ে বঙ্গবন্ধুর কাছ থেকে পরামর্শ-নির্দেশনা সংগ্রহ করায় বেগম ফজিলাতুন্নেছা মুজিব, শেখ হাসিনা ও ড. এম. এ. ওয়াজেদ মিয়া সাক্ষাৎকারের সুযোগ কাজে লাগিয়েছেন।

 

পরবর্তীতে ১৯৭০ সালে পাকিস্তানের একমাত্র জাতীয় নির্বাচনে জেতার পরও, ১৯৭১ সালের মার্চ থেকে ১৯৭২ সালের ৮ জানুয়ারি পর্যন্ত বঙ্গবন্ধুকে বন্দি রাখা হয় পরিবার ও স্বজন থেকে সম্পূর্ণ বিচ্ছিন্ন অবস্থায়। পশ্চিম পাকিস্তানের জেলে নিঃসঙ্গ সময় কেটেছে তার। নিশ্চই পরবর্তীতে বেগম মুজিবের সঙ্গে সেই দিনগুলি নিয়ে অনেক কথা হয়েছে তার।

বঙ্গবন্ধুর চোখে স্ত্রী ফজিলাতুন নেছা
হাজার বছরের শ্রেষ্ঠ বাঙালি বঙ্গবন্ধু শেখ মুজিবুর রহমানের হাত ধরে বাঙাল জাতির হাজার বছরের দাসত্বের মুক্তি ঘটে। কিন্তু এই পথে তাকে নিঃস্বার্থভাবে সঙ্গ দিয়েছেন তার জীবনসঙ্গী বেগম ফজিলাতুন নেছা (রেণু), ভালোবেসে আগলে রেখেছেন পুরো পরিবারকে। এমনকি বিভিন্ন সময় বিচক্ষণতার সঙ্গে পরামর্শ দিয়েছেন রাজনৈতিক বিষয়ে। সর্বোপরি একজন বাঙালি গৃহিণী থেকে ক্রমেই তিনি হয়ে উঠেছিলেন বঙ্গবন্ধুর বিশ্বস্ত রাজনৈতিক উপদেষ্টা। এই দেশের স্বাধীনতার পেছনে ফজিলাতুন নেছা মুজিবের ত্যাগ ও ভূমিকা অনবদ্য।

'কারাগারের রােজনামচা’য় স্ত্রী শেখ ফজিলাতুন নেছাকে নিয়ে স্মৃতিচারণ করেছেন বঙ্গবন্ধু। পরিবারের বিরহে কাতর হয়ে তিনি লিখেছেন: ৮ ফেব্রুয়ারি ২ বৎসরের ছেলেটা এসে বলে, 'আব্বা বালি চলো। কী উত্তর ওকে আমি দিব। ওকে ভোলাতে চেষ্টা করলাম, ও তো বোঝে না আমি কারাবন্দি। ওকে বললামা, ‘তোমার মার বাড়ি তুমি যাও। আমি আমার বাড়ি থাকি। আবার আমাকে দেখতে এসো।‘ ও কি বুঝতে চায়!... দুঃখ আমার লেগেছে। শত হলেও আমি তো মানুষ আর ওর জন্মদাতা। অন্য ছেলেমেয়েরা বুঝতে শিখেছে। কিন্তু রাসেল এখনও বুঝতে শিখে নাই। তাই মাঝে মাঝে আমাকে নিয়ে যেতে চায় বাড়িতে।...

তিনি আরো লিখেছেন: জেল গেটে যখন উপস্থিত হলাম ছোট ছেলেটা আজ আর বাইরে এসে দাঁড়াইয়া নাই দেখে একটু আশ্চর্যই হলাম। আমি যখন রুমের ভেতর যেয়ে ওকে কোলে নিলাম, আমার গলা ধরে 'আব্বা আব্বা' করে কয়েকবার ডাক দিয়ে ওর মার কোলে যেয়ে আব্বা-আব্বা করে ডাকতে শুরু করল। ওর মাকে আব্বা বলে। আমি জিজ্ঞাসা করলাম, ব্যাপার কি? ওর মা বলল- বাড়িতে  আব্বা আব্বা করে কাঁদে, তাই ওকে বলেছি আমাকে আব্বা বলে ডাকতে। রাসেল আব্বা আব্বা ডাকতে লাগল। যেই আমি জবাব দেই সেই ওর মার গলা ধরে বলে, তুমি আমার আব্বা। আমার উপর অভিমান করেছে বলে মনে হয়। এখন আর বিদায়ের সময় আমাকে নিয়ে যেতে চায় না।

নিজের পরিবারের অর্থকষ্টের কথাও ফুটে উঠেছে বঙ্গবন্ধুর লেখায়। জীবনসঙ্গী বেগম ফজিলাতুন নেছা (রেণু) মুজিবের আত্মত্যাগের কথা বলতেও বঙ্গবন্ধু ভোলেননি। এ ব্যাপারে তিনি লিখেছেন: কোম্পানি আজও আমার প্রভিডেন্ট ফান্ডের টাকা দেয় নাই, তাই একটু অসুবিধা হতে চলেছে বলে রেণু বলল। ডিসেম্বর মাসে আছি চাকরি ছেড়ে দিয়েছি- চার মাস হয়ে গেল, আজও টাকা দিলো না! আমি বললাম, জেল থেকে টেলিগ্রাম করব। প্রথম যদি না দেয়, তবে অন্য পন্থা অবলম্বন করব। আমার টাকা তাদের দিতেই হবে। কোনোমতে  চালাইয়া নিয়ে যাও, বাড়ির থেকে চাউল আসবে, নিজের বাড়ি, ব্যাঙ্কেও কিছু টাকা আছে, বছর খানেক ভালভাবেই চলবে, তারপর দেখা যাবে। আমার যথেষ্ট বন্ধু আছে, যারা কিছু টাকা ধার দিতে কৃপণতা করবে না। 'যদি বেশি অসুবিধা হয়, নিজের বাড়ি ভাড়া দিয়ে ছােট বাড়ি একটা ভাড়া করে নিব', রেণু বলল। সরকার যদি ব্যবসা করতে না দেয় তবে বাড়িতে যে সম্পত্তি আমি পেয়েছি আব্বার, মায়ের ও রেণুর তাতে আমার সংসার ভালভাবে চলে যাবে। রেণু বলল, 'চিন্তা তােমার করতে হবে না।' সত্যই আমি কোনােদিন চিন্তা বাইরেও করতাম না, সংসারের ধার আমি খুব কমই ধারি।

বন্দিরা সপ্তাহে একটি চিঠি আর ১৫ দিনে একবার পরিবারের সদস্যদের সঙ্গে সাক্ষাৎ করতে পারত। কিন্তু সেখানেও বাধা-নিষেধ ছিল। গোয়েন্দা দফতরের কর্মচারীদের পড়ার পর চিঠি হাতে পাওয়া যেত, সাক্ষাতের সময় গোয়েন্দা ও জেলের কর্মচারীরা উপস্থিত থাকত। বঙ্গবন্ধু দুঃখ করে লিখেছেন : 'নিষ্ঠুর কর্মচারীরা বোঝে না যে স্ত্রীর সাথে দেখা হলে আর কিছু না হউক একটা চুমু দিতে অনেকেরই ইচ্ছ হয়, কিন্তু উপায় কী? আমরা তো পশ্চিমা সভ্যতায় মানুষ হই নাই। তারা তাে চুমুটাকে দোষণীয় মনে করে না। স্ত্রীর সাথে স্বামীর অনেক কথা থাকে কিন্তু বলার উপায় নাই।

বঙ্গবন্ধু তার কারাগারের রোজনামচা বইয়ের অগণিত স্থানে সহধর্মিণীর প্রতি গভীর ভালোবাসা, আস্থা, বিশ্বাস ও পরম নির্ভরতার কথা উল্লেখ করেছেন। তিনি অকুষ্ঠচিত্তে বেগম মুজিবের ধৈৰ্য্য, ত্যাগ ও অবদানের বিবরণ দিয়েছেন। প্রায় ৪০ বছরের দাম্পত্য জীবনে বেগম মুজিব ভালোবেসে তার স্বামীর সংগ্রামমুখর, ঝুঁকিপূর্ণ জীবনে সঙ্গী ছিলেন। তবে বেগম মুজিব সবসময় তার স্বামীর শারীরিক অবস্থা নিয়ে দুশ্চিন্তায় থাকতেন। শুধু পারিবারিক জীবন নয়; বঙ্গবন্ধুর সংগ্রামী রাজনৈতিক জীবনে ঝুঁকি ও সংকটকালীন মুহূর্তে সিদ্ধান্ত গ্রহণের ক্ষেত্রে বেগম মুজিব নিয়ামক ভূমিকা পালন করেছেন। বেগম মুজিবের রাজনেতিক পরামর্শ বঙ্গবন্ধু গ্রহণ করেছেন এমন দৃষ্টান্ত কম নয়।

বঙ্গবন্ধু প্রায়ই মাথা ব্যথায় আক্রান্ত হতেন। তাই ব্যথা হলেই ব্যথানাশক স্যারিডন সেবন করতেন। বেশি ব্যথা করলে ২-৩টা একসঙ্গে খেয়ে নিতেন। বেগম মুজিব ব্যথানাশক ওষুধ খেতে নিষেধ করতেন, কিন্তু বঙ্গবন্ধু খুব একটা আমল দিতেন না। কারাগারে তীব্র মাথা ব্যথায় আক্রান্ত হওয়ার পর তার প্রিয় সহধর্মিণীর কথা মনে পড়েছে। লিখেছেন: রেণু স্যারিডন খেতে দিতে চাইত না। ভীষণ আপত্তি করত। বলত, হার্ট দুর্বল হয়ে যাবে। আমি বলতাম আমার হার্ট নাই। অনেক পূর্বেই শেষ হয়ে গেছে। বাইরে তার কথা শুনি নাই, কিন্তু জেলের ভিতর তার নিষেধ না শুনে পারলাম না।

বাস্তবে আন্দোলন, সংগ্রাম, জনগণ, দেশ ছাড়া বঙ্গবন্ধুর ভাবনার জগতে আর কিছু ছিল না। এমন যােগ্য সহধর্মিণী পেয়েছিলেন বলে বঙ্গবন্ধু অখণ্ড মনোযোগ দিতে পেরেছিলেন দেশ ও জাতির জন্য।

শেখ ফজিলাতুন নেছা মুজিব

বঙ্গবন্ধু শেখ মুজিবুর রহমানের সহধর্মিণী শেখ ফজিলাতুন নেছা মুজিব ১৯৩০ সালের ৮ আগস্ট গােপালগঞ্জের টুঙ্গিপাড়া গ্রামে জন্মগ্রহণ করেন। গৃহিণী হয়েও যিনি বাংলাদেশের ইতিহাসের সন্ধিক্ষণে রেখেছিলেন বড় ভূমিকা। শেখ ফজিলাতুন নেছা মুজিবকে বঙ্গবন্ধু ডাকতেন রেণু বলে।

শেখ মুজিবের বয়স যখন এগারাে, তখন শিশু রেণুর সঙ্গে তার বিয়ে হয়। রেণু গােপালগঞ্জ মিশন স্কুলে প্রাথমিক বিদ্যালয়ে পড়েছিলেন। তিনি তার মা-বাবাকে হারিয়েছিলেন শৈশবে, শাশুড়ির কাছে মানুষ হয়েছিলেন। পড়াশােনার প্রতি ঝোঁক ছিল। বাড়িতে শিক্ষক রেখে বাংলা, ইংরেজি, আরবি পড়েছেন; প্রচুর গল্পের বই পড়তেন আর গান শুনতেন।

শেখ মুজিবুর রহমান তখন কলকাতায় পড়তেন। রাজনীতি করতেন। মাঝেমধ্যে আসতেন টুঙ্গিপাড়ায়। ১৯৪৭ সালের সেপ্টেম্বর মাসে তাদের বড় মেয়ে শেখ হাসিনার জন্ম হয়। তখন শেখ মুজিবের বয়স ২৭। বেগম মুজিবের বয়স ১৭ বা ১৮। বঙ্গবন্ধু রাজনীতি করতেন, জেলেই থাকতেন বেশিরভাগ সময়, ছেলেমেয়ে-সংসার সামলাতেন বেগম মুজিব। এককথায় বঙ্গবন্ধুর প্রতিটি রাজনৈতিক কর্মকাণ্ডে অফুরান প্রেরণার উৎস হয়েছিলেন বেগম মুজিব।

বঙ্গবন্ধু ও বঙ্গমাতা

বঙ্গবন্ধু ও বাংলাদেশ যেমন একই সূত্রে গাঁথা, তেমনি বঙ্গবন্ধু এবং বঙ্গমাতা- দুই শরীরে যেন একই আত্মা। ফজিলাতুন নেছা বঙ্গবন্ধুর স্কুল জীবনের সাথী হলেও সংসার শুরু করেছিলেন বঙ্গবন্ধুর এন্ট্রান্স পাস করার পর। উত্তরাধিকার সূত্রে বেগম মুজিব যতটুকু অর্থ সম্পদের মালিক হয়েছিলেন, তার পুরােটাই তিনি ব্যয় করেছেন নিঃস্বার্থভাবে সংসার এবং বঙ্গবন্ধুর নির্দেশিত রাজনীতির পিছনে। কিছু কিছু টাকা জমিয়ে বসতবাড়ি নির্মাণের জন্য যে প্রতিষ্ঠান থেকে ঋণ দেওয়া হতো, সেই প্রতিষ্ঠান থেকে ঋণ নিয়ে পরিবারের জন্য বঙ্গবন্ধু ভবন খ্যাত ৩২ নম্বর বাড়িটির কাজ সম্পন্ন করেন।

বাঙালি জাতির মুক্তির সনদ ছয় দফা ঘােষণার পর বঙ্গবন্ধু যখন পাকিস্তানি শাসকদের হাতে বন্দি জীবনযাপন করছিলেন, তখন দলের সর্বস্তরের নেতাকর্মীরা বঙ্গমাতার ফজিলাতুন নেছার কাছে ছুটে আসতেন। তিনি তাদের কাছে বঙ্গবন্ধুর বিভিন্ন দিক-নির্দেশনা পৌঁছে দিতেন।

বিশেষ করে আগরতলা যড়যন্ত্র মামলায় যখন বঙ্গবন্ধুর প্যারােলে মুক্তি নিয়ে কিছু মহল স্বাধীনতা সংগ্রামকে বিপন্ন করার ষড়যন্ত্রে মেতে উঠেছিল, তখন প্যারােলে মুক্তির বিপক্ষে বেগম মুজিবের দৃঢ়চেতা অবস্থান বাংলাদেশের মুক্তি সংগ্রামকে ত্বরান্বিত করে।

বঙ্গবন্ধুর ঐতিহাসিক ৭ মার্চের ভাষণের নেপথ্যেও বঙ্গমাতার সঠিক পরামর্শ ছিল। বঙ্গমাতা বঙ্গবন্ধুকে পরামর্শ দিয়েছিলেন, মন থেকে যা বলতে ইচ্ছে করে, তাই বলা উচিত। বঙ্গবন্ধু সেটি করেছিলেন। বাকিটা তাে ইতিহাস।

স্বাধীন বাংলাদেশে ১৯৭৫ সালের ১৫ আগস্ট বঙ্গবন্ধু ও পরিবারের সদস্যদের সঙ্গে ফজিলাতুন নেছা মুজিবকেও হত্যা করে ঘাতকরা। বঙ্গবন্ধুর জীবনে বঙ্গমাতা যেমন আলােকবর্তিতা, তেমনি আমাদের স্বাধীনতা ও দেশের মানুষের জন্য তার অবদান অনন্য অবিস্মরণীয়। বাংলাদেশের ইতিহাসে বঙ্গবন্ধু ও বঙ্গমাতার নাম অমর হয়ে থাকবে।


﻿কন্যার কণ্ঠে পিতার গল্প
জাতির পিতা বঙ্গবন্ধু শেখ মুজিবুর রহমানের শততম জন্মবার্ষিকীতে শিশুদের সামনে নিজের পিতার শৈশবের গল্প শুনিয়েছেন বঙ্গবন্ধুর ছোট মেয়ে শেখ রেহানা। ঢাকার স্কলাস্টিকা স্কুলের এক অনুষ্ঠানে ‘আমার বাবার ছেলেবেলা’ শিরোনামে এক বক্তৃতায়  বঙ্গবন্ধুর শৈশবের বিভিন্ন ঘটনার পাশাপাশি রাজনৈতিক জীবনের নানা বাঁকের কথাও তুলে ধরেন তিনি। প্রসঙ্গত, স্বাধীন বাংলাদেশের স্থপতি বঙ্গবন্ধু শেখ মুজিবুর রহমানের জন্ম ১৯২০ সালের ১৭ মার্চ, গোপালগঞ্জের টুঙ্গিপাড়ায়। তার হাত ধরেই বিশ্ব মানচিত্রে নতুন দেশ হিসেবে স্থান করে নেয় বাংলাদেশ, হাজার বছরের দাসত্ব থেকে মুক্তি পায় বাঙালি জাতি।

বাবার জন্মবার্ষিকী উপলক্ষ্যে স্মৃতিচারণ করতে গিয়ে শেখ রেহানা বলেন, “আমার দাদা-দাদি, ফুফু, মায়ের মুখে শোনা এবং আব্বার নিজের লেখা অসমাপ্ত আত্মজীবনী থেকে জানতে পারি এসব গল্প।… এই শিশুর আগমনে আজানের ধ্বনি, মধুমতি নদীর ঢেউ, পাখিদের কলতানে পুরো গ্রাম যেন আনন্দে মেতে ওঠে। সারা গ্রামে মিষ্টি ও খোরমা বিলানো, গরিব দুঃখীদের মাঝে কাপড় বিলানো, মিলাদ পড়ানো নানা আয়োজনে উৎসবে পরিণত হল গ্রামটি।”


“একান্নবর্তী পরিবারের শিশুটি সবার আদরে একোল থেকে ওকোলে চড়ে আনন্দেই শিশুকাল পার করছিল।”

 

“সবার চোখের মনি, বড় দুই বোন তো কোল থেকে নামাতেই চাইতেন না। আরও একটু বড় হওয়ার পর আস্তে আস্তে আরবি বাংলা, ইংরেজি, ফারসি অংকসহ লেখাপড়াটা শুরু করে দিলেন। আব্বার লেখাপড়ার হাতেখড়ি দাদার কাছে।”

 

শেখ রেহানা বলেন, “সব শিশুদের চেয়ে মুজিব ছিলেন একটু অন্যরকম। বাড়ির মুরুব্বি, শিক্ষক, কৃষক, মাঝিভাই সকলেই এক বাক্যে স্বীকার করতেন- এই বাচ্চাটা অন্যসব বাচ্চা থেকে একটু অন্যরকম। এই বাচ্চার মনটা অনেক বড়, অনেক পরোপকারী। কারও দুঃখ কষ্ট দেখলে এগিয়ে যাওয়া, নিজের জামা খুলে অন্যের গায়ে তুলে দেওয়া, খাবার ভাগাভাগি করে খাওয়া দেখে মুগ্ধ নয়নে সবাই তাকাতো, আর দোয়া করত।”

 

“ছোট্ট মুজিব সবকিছু জানতে চাইতেন। বাবাকে প্রশ্নের ওপর প্রশ্ন করতেন, তার বাবাও ছেলের সব প্রশ্নের উত্তর দিতেন। তিনি বই পড়ে শোনাতেন বড় বড় মানুষের কথা, ধর্মের কথা, বিজ্ঞানের কথা। আবার দাদা আর আমার আব্বা মুজিব ছিলেন ঠিক বন্ধুর মতন। দাদা যেমন শ্রদ্ধা আর সমীহ করে চলতেন, তেমনি সবকিছু তার সাথেই নিঃসংকোচে আলোচনা করতেন। কোনো দিনও তার খোকাকে কোনো কাজে বাধা দিতেন না।”

 

শৈশব থেকেই যে মুজিব অসহায় মানুষদের পাশে থাকতেন, সে কথাও শিশুদের সামনে তুলে ধরেন রেহানা।

 

“একবার এলাকায় খুব প্রাকৃতিক দুর্যোগ হলো, ফসলের অনেক ক্ষতি হলো। ঘরে ঘরে খাবারের জন্য হাহাকার। ছোট মুজিবের মনে মানুষের জন্য অনেক কষ্ট। দাদা দাদিকে বলে আমাদের গোলা ঘর থেকে ধান চাল বিলানো শুরু করলেন। … ছোট ছোট ছেলে মেয়েদের নিয়ে বাড়ি বাড়ি গিয়ে চাল সংগ্রহ করে যাদের নেই তাদের কাছে পৌঁছে দিতেন।”

 

“একবার আমার দাদা কলকাতা থেকে সুন্দর একটা আলোয়ান (চাদর) কিনে আনলেন মুজিবের জন্য। মুজিব সেটা পরে বাইরে বের হলেন ঘুরতে। ফেরার পথে দেখেন জীর্ণশীর্ণ বয়স্ক মানুষ গাছের নিচে বসে প্রচণ্ড শীতে কাঁপছে। আব্বা সেটা দেখে নিজের চাদরটা তার গায়ে পরিয়ে দিয়ে বাড়ি চলে আসলেন শীতে কাঁপতে কাঁপতে।”

 

চোখে সমস্যা দেখা দেওয়াই শৈশবেই মুজিবের চোখে অপারেশন করা হয়। এরপর চশমা পরা নিয়ে কতটা বিড়ম্বনায় পড়েছিলেন, সেই গল্পও উঠে আসে শেখ রেহানার বর্ণনায়।

 

শেখ রেহানা জানান, তার দাদা প্রচুর বই কিনে আনতেন। ইতিহাস, ভুগোল, ইংরেজি, বাংলা, ধর্ম, বিজ্ঞান, সাহিত্য, বড় বড় মনীষীদের জীবনী, ব্রিটিশদের অত্যাচারের কথা। তিনি নিজেই ছেলেকে পড়ে শোনাতেন।

 

টুঙ্গিপাড়া থেকে গোপালগঞ্জে এনে মিশনারী স্কুলে ভর্তি করা হলো মুজিবকে। বাবার সঙ্গে গোপালগঞ্জ শহরেই থাকতেন।

 

শেখ রেহানা বলেন, “সুদর্শন বালক, চোখে চশমা- ক্লাসের সবার সঙ্গে খুব ভাব হয়ে গেল। বয়সে বড় দেখে ক্লাসে সবাই মিয়াভাই ও ভাইজান বলে ডাকে।

 

“এই কিশোর বালকের মধ্যে একটা বিশেষ বৈশিষ্ট্য ছিল। সর্বস্তরের মানুষের সাথে মিশে যেতে পারত। একবার কেউ উনার সান্নিধ্যে এলে সে ভক্ত হয়ে যেত। ঠিক চুম্বকের মতন আকর্ষণ করত।”

 

একবার খাদ্যাভাব দেখা দিলে কিশোর মুজিব কী করে স্কুলের ছাত্র-শিক্ষক সবাইকে নিয়ে বাড়ি বাড়ি গিয়ে চাল সংগ্রহ করে অনাহারীদের মধ্যে বিলিয়ে দিয়েছিলেন, সেই গল্পও শেখ রেহানা বলেন।

 

“কিশোর মুজিবের নাম তখন গোপালগঞ্জে অনেক জনপ্রিয়। যত সুনাম হতে লাগল, ততই কিছু ছাত্র-মানুষের হিংসার পাত্র হয়ে উঠতে লাগল সে। আজেবাজে নালিশ করে দাদার কান ভারী করার চেষ্টা করতে লাগল। শেখ লুৎফর রহমান সাহেবের সন্তানের ওপর অগাধ বিশ্বাস। খোকা কোনো অন্যায় কাজ করতে পারে না। দু একটা দুষ্টুমিতো জানতোই। বাবা জানতে চাইলে উনি মাথা নিচু করে দোষ স্বীকার করতেন।”

 

শেখ রেহানা বলেন, খেলাধুলা, মানুষের জন্য কিছু করা এই ভাবনাতেই মেতে থাকতেন কিশোর মুজিব। খেলাধুলার পাশাপাশি গান-নাচও চলত। ব্রতচারী একটা সংগঠন ছিল। সেখানে নাচ-গান হত, ঢোল বাজিয়ে গান-নাচ করে মানুষের দুঃখ দুর্দশা বর্ণনা করা হত। এই দলেও যোগ দিলেন মুজিব। তাতে তরুণদের শরীরচর্চাও হত, গানের ভাষায় সবার কাছে মানুষের দুঃখ-দুর্দশার কথাও পৌঁছে যেত।

 

একবার ছাত্র ও সরকারি কর্মকর্তাদের মধ্যে ফুটবল প্রতিযোগিতা হয়েছিল, সেখাবে বাবার বিপক্ষে ছাত্রদের দলনেতা হয়েছিলেন শেখ মুজিব। শেষ পর্যন্ত বাবা শেখ লুৎফর রহমানের দল জিতে যায়।

 

মুজিবের রাজনৈতিক জীবনে প্রবেশের কথাও শোনান শেখ রেহানা। ১৯৩৮ সালে হোসেন শহীদ সোহরাওয়ার্দী ও শেরেবাংলা একে ফজলুল হক গিয়েছিলেন গোপালগঞ্জে। সেখানে অনুষ্ঠান শেষে ফিরে যাওয়ার সময় সোহরাওয়ার্দী মুজিবের নাম, ঠিকানা নেন এবং কলকাতায় তার নিজের ঠিকানা দেন।

 

“সোহরাওয়ার্দী সাহেব যাওয়ার সময় বলে গেলেন, ‘মুজিব তুমি এখানে একটা সংগঠন কর। মুসলমান ছেলেদের নিয়ে। মুসলিম পরিষদ নাম দিয়ে।’ এই কথা শুনে মুজিবের খুশিতো আর ধরে না। যেন মনের কথাটাই উনি বলে গেলেন। সেটাই শেখ মুজিবুর রহমানের রাজনৈতিক জীবনের হাতেখড়ি। তাও কিনা হোসেন শহীদ সোহরাওয়ার্দী সাহেবের কাছ থেকে।”

 

দুরন্তপনার ওই বয়স না পেরুতেই সংসারজীবনে পা রাখতে হয় শেখ মুজিবুর রহমানকে। বিয়ে হয় ফজিলাতুন্নেছা রেনুর সঙ্গে।

 

নিজের মা-বাবার সেই গল্প আজকের শিশুদের শুনিয়ে শেখ রেহানা বলেন, “মুজিবের বেস্ট ফ্রেন্ড ছিলেন রেনু। জীবনে চলার পথে এমন কিছু ছিল না যে, দুই বন্ধু মিলে আলোচনা না করতেন। এবং একইসাথে পৃথিবী থেকে দুজন বিদায় নিয়েছেন।”

 

তার বঙ্গবন্ধুর জীবনে তার বাবা শেখ লুৎফর রহমানের প্রভাব তুলে ধরে রেহানা বলেন, “আমার আব্বার জীবনে শেখ লুৎফর রহমান ছিলেন সবচাইতে শ্রদ্ধার পাত্র। তার শিক্ষাগুরু।”

 

বঙ্গবন্ধু হত্যাকাণ্ডের ঘটনা বলতে গিয়ে রেহানা শিশুদের তুলনা দিলেন কার্টুন ছবি থেকে।

 

“সোনামনিরা, তোমরা নিশ্চয় কার্টুন দেখতে পছন্দ কর। আমি কিন্তু দারুণ ভালোবাসি। লায়ন কিং কার্টুনে নিজের কাছের লোক যেভাবে বিশ্বাসঘাকতা করল, মুজিবের সাথেও খুব ঘনিষ্ঠ কিছু দুষ্ট লোক হিংসা, ষড়যন্ত্র করে পৃথিবী থেকে সরিয়ে দিল।”

 

১৯৭৫ সালের ১৫ অগাস্ট বঙ্গবন্ধু শেখ মুজিবুর রহমান সপরিবারে নিহত হন। সে সময় দেশের বাইরে থাকায় প্রাণে বেঁচে যান দুই মেয়ে শেখ হাসিনা ও শেখ রেহানা।

 

সে সময় থেকে দুই বোনের সংগ্রামের কথা তুলে ধরে রেহানা বলেন, “আমরা দুবোন একে অপরের পাশে আছি। দুজন দুজনকে সাহায্য করি। খুব ভালোবাসি।”

স্মৃতি বড়ো মধুর, স্মৃতি বড়ো বেদনার
অনেক রাত হবে। দোতলার ঘরে মায়ের খাটে আমরা সবাই। মা, আকা, ভাই-বোন কেউ শুয়ে, কেউ বসে খুব গল্প করছি। আব্বাও অনেক কথা বলছেন, আমরা শুনছি। সেই আগের মতো ৩২ নম্বর বাড়িটায় সবাই আছি। বাড়িটি একদম বিধ্বস্ত। এখানে ওখানে গুলির দাগ। আমার ঘরের পাশে ছোট্ট একটি ঘরে আলনা ও একটি আলমারি রাখা আছে। বড়ো একটি আয়না রয়েছে। ঐ আয়নায় গুলি করেছে ফলে অর্ধেক আয়না ভেঙে গেছে। বাড়ির ইটগুলো বুলেটের আঘাতে কেমন ক্ষতবিক্ষত হয়ে আছে। একটি ইটের অনেকখানি বেরিয়ে আছে। এদিকে একটি শাড়ি ছিড়ে দরজায় দু' টুকরো পর্দা ঝুলিয়ে দেওয়া হয়েছে। মায়ের কোলের কাছে শুয়েছিলাম আমি। শোয়া থেকে উঠে ঘর থেকে বেরিয়ে আমার ঘরে ঢুকলাম ...

হঠাৎ টেলিফোনের শব্দে ঘুমটি ভেঙে গেল। বুঝে উঠতে কিছুটা সময় লাগল যে আমি স্বপ্ন দেখছিলাম। কেন যেন মনটাই ভীষণ খারাপ হয়ে গেল। স্বপ্নটি পুরো দেখা হলো না। ফোনটির ওপরই মেজাজ খারাপ হয়ে গেল। প্রায়ই এমন স্বপ্ন দেখি যে, সেই আগের মতো সবাই একসঙ্গে ঐ বাড়িতে, মনে হয় যেন এ-উনিশটি বছর আমাদের জীবনে আসেনি। মনে হয় মা-বাবা-ভাইদের স্বপ্নে দেখি ও কাছে পাই বলেই বুঝি বেঁচে আছি । সারাটি দিন নানা কাজে ও বিভিন্ন মানুষের সঙ্গে সাক্ষাত, সভা ইত্যাদি নিয়ে ব্যস্ত থেকে কাটিয়ে দেই। কিন্তু রাতে যখন ঘুমাতে যাই তখন যেন চলে যাই অন্য জগতে। সে জগত শুধু আমার একান্ত আমার উনিশ বছর পূর্বের জীবন।

অনেক স্মৃতিভরা ধানমন্ডি ৩২ নম্বর সড়কের বাড়ির জীবনে যেন চলে যাই। সেই আগের মতো সবাই আছে । একসঙ্গে হাসছি, কথা বলছি, কখনও রাগ করছি, ভাই বোনেরা খুনসুটি করছি। কখনও মিছিল আসছে। কত স্মৃতি। স্মৃতি বড়ো মধুর! আবার স্মৃতি অনেক বেদনার, যন্ত্রণার। ঘুম ভেঙে জগতে এলেই সে যন্ত্রণা কুরে খায়। যতদিন বেঁচে রইব এ যন্ত্রণা নিয়েই বাঁচতে হবে।

ধানমন্ডির ৩২ নম্বর বাড়ি আগামী ১৪ই আগস্ট বঙ্গবন্ধু শেখ মুজিবুর রহমান স্মৃতি মিউজিয়াম হিসেবে আনুষ্ঠানিকভাবে ঘোষণা করা হবে। কাজ চলছে। মিউজিয়াম করতে গেলে অনেক পরিবর্তন করতে হয়। সে পরিবর্তন কমিটি করাচ্ছে। আমি প্রায়ই যাই দেখতে। দেয়ালগুলোতে যখন পেরেক ঠোকে, জিনিসপত্রগুলো যখন সরিয়ে ফেলে বুকে বড়ো বাজে, কষ্ট হয়, দুঃখ হয়। মনে হয় ঐ পেরেক যেন আমার বুকে মধ্যে ঢুকছে। মাঝে মাঝেই যাচ্ছি, ঘুরে দেখে আসছি যতই কষ্ট হোক। এ কষ্টের মধ্যে ব্যথা-বেদনার মধ্যে একটি আনন্দ আছে। সে আনন্দ হলো আমরা জনগণকে তাদের প্রিয় নেতার বাড়িটি দান করতে পারছি। জনগণের সম্পত্তি হবে ৩২ নম্বর সড়কের বাড়িটি। এটিই আমাদের বড়ো তৃপ্তি। আমরা তো চিরদিন থাকব না কিন্তু এ ঐতিহাসিক বাড়িটি জনগণের সম্পদ হিসেবে সব স্মৃতির ভার নিয়ে ইতিহাসের নীরব সাক্ষী হয়ে থাকবে। এখানেই আমাদের সা্না। আমরা ১৯৬১ সালের ১লা অক্টোবর এ বাড়িটিতে আসি। তারপর থেকে কত শরুত্বপূর্ণ সভা এই বাড়িতে হয়েছে। সেই ৬১ সাল থেকে '৯১ সাল পর্যন্ত কত ঘটনা এ বাড়ি ঘিরে। মাকখানে ১৯৭৫ সালের ১৫ই আগস্ট থেকে '৮১ সালের ১১ই জুন পর্যন্ত বাড়ি বন্ধ ছিল। আব্বা শাহাদাতবরণ করার পর ওরা বাড়িটি সিল করে দেয়। তারপর আর কেউ প্রবেশ করতে পারেনি।

মনে পড়ে ১৯৬২ সালে আইয়ুব বিরোধী আন্দোলন শুরু হয়। মণি ভাই এ বাড়ি থেকেই নির্দেশ নিয়ে যেতেন, পরামর্শ নিতেন। ১৯৬২ সালে আকা গ্রেপ্তার হন। তখনকার কথা মনে পড়ে খুব। আমি ও কামাল পিছনের শোবার ঘরে থাকি, মাঝখানে বাথরুম, তারপরই মার শোবার ঘর । তখনও বাড়িটি সম্পূর্ণ হয়নি। আমরা যখন এ বাড়িতে এসে উঠি তখন কেবল দুটো শোবার ঘর আর মাঝের বসার ঘরটি হয়েছে। ওর অর্ধেকটায় খােকা কাকা, স্লোভাই, মণি ভাইসহ অনেক আত্মীয়-স্বজন থাকত। মাঝখানে পর্দা ছিল। বাক্স স্যুটকেস দিয়ে এপাশে খাবার জায়গা। সামনে পশ্চিম দিকে ছােট্ট একটি বসার ঘর তখনও অসমাপ্ত। রাত্রে হঠাৎ ঘুম ভেঙে গেল, দেখি বাইরে টিপ টিপ বৃষ্টি, তার মধ্যে পুলিশ। জানালার পাশে একজন দাঁড়িয়ে আর একজন অত্যন্ত সতর্কভাবে গুটি গুটি পা ফেলে এগিয়ে যাচ্ছে। আমি পর্দার পাশে, ঘর অন্ধকার তাই আমাকে দেখতে পায়নি। তাড়াতাড়ি কামালের খাটের কাছে গেলাম। ওকে ধাক্কা দিয়ে ওঠাতে চেষ্টা করলাম। ও চোখ খুলল, "হাসুপা কী?"

আমি বললাম, "পুলিশ বাড়ি ঘিরে ফেলেছে।" একথা বলেই তাড়াতাড়ি বাথরুমের দরজার কাছে গিয়ে মাকে ডাকলাম। মা ও আব্বা তখন টের পেয়ে গেছেন। মা বললেন, "তোমার আব্বাকে ওরা অ্যারেস্ট করবে।" ঐ বাড়ি থেকেই আক্বাকে বন্দি করে নিয়ে গেল। প্রায় পাঁচ ছয় মাস আব্বা জেলে থাকেন।

১৯৬৪ সালের অক্টোবরে রাসেলের জন্ম। তখনও বাড়ির দোতলা হয়নি, নিচ তলাটি হয়েছে। উত্তর-পূর্ব কোণে আমার ঘরেই রাসেলের জন্ম হয়। মনে আছে আমাদের সে কী উত্তেজনা! আমি, কামাল, জামাল, রেহানা, খোকা কাকা-অপেক্ষা করে আছি। বড়ো ফুফু, মেজো ফুফু তখন আমাদের বাসায়। আব্বা তখন ব্যস্ত নির্বাচনী প্রচার কাজে। আইয়ুবের বিরুদ্ধে ফাতেমা জিন্নাহকে প্রার্থী করা হয়েছে সর্বদলীয়ভাবে। বাসায় আমাদের একা ফেলে মা হাসপাতালে যেতে রাজি না। তাছাড়া এখনকার  মতো এত ক্লিনিকের ব্যবস্থা তখন ছিল না। এসব ক্ষেত্রে ঘরে থাকারই রেওয়াজ ছিল। ডাক্তার-নার্স সব এসেছে। রেহানা ঘুমিয়ে পড়েছে। ছোট্ট মানুষটি আর কত জাগবে। জামালের চোখ ঘুমে ঢুলুঢুলু, তবুও জেগে আছে করে নতুন মানুষের আগমন বার্তা শোনার অপেক্ষায়। এদিকে ভাই না বোন। ভাইদের চিন্তা আর একটি ভাই হলে তাদের খেলার সাথি বাড়বে, বোন হলে আমাদের লাভ। আমার কথা শুনবে, সুন্দর সুন্দর ফ্রক পরানো যাবে, চুল বাধা যাবে, সাজাব, ফটো তুল, অনেক রকম করে ফটো তুলব। অনেক কল্পনা, মাঝে মাঝে তর্ক, সে সঙ্গে গভীর উদ্বেগ নিয়ে আমরা প্রতি মুহূর্ত কাটাচ্ছি। এরমধ্যে মেজো ফুফু এসে খবর দিলেন ভাই হয়েছে। সব তর্ক ভুলে গিয়ে আমরা খুশিতে লাফাতে শুরু করলাম। ক্যামেরা নিয়ে ছুটলাম। বড়াে ফুফু বাসেলকে আমার কোলে তুলে দিলেন। কী নরম তুলতুলে। চুমু খেতে গেলাম, ফুফু বকা দিলেন। মাথা ভর্তি ঘন কালাে চুল, ঘাড় পর্যন্ত একদম ভিজা। আমি ওড়না নিয়ে ওর চুল মুছতে শুরু করলাম। কামাল জামাল সবাই ওকে ঘিরে দারুণ হইচই।

দোতলায় উঠার সিড়িগুলো তখনও প্লাস্টার হয়নি। মা খুব ধীরে টাকা জমিয়ে এবং হাউজ বিল্ডিংয়ের লোনের টাকা দিয়ে বাড়িটি তৈরি করেন। অত্যন্ত কষ্ট করেই মাকে এ বাড়িটি করতে হয়েছে । আব্বা মাঝে মাঝেই জেলে চলে যেতেন বলে সব কাজ বন্ধু হয়ে যেত। যে কারণে এ বাড়ি শেষ করতে বহুদিন লেগেছিল। আন্দোলনের সময় বা আব্বা বন্দি থাকা অবস্থায় পার্টির কাজকর্মে বা আন্দোলনের খরচের টাকাও মা যোগাতেন। অনেক সময় বাজার হাট বন্ধ করে অথবা নিজের গায়ের গহনা বিক্রি করেও মাকে দেখেছি সংগঠনের জন্য অর্থের যোগান দিতে। কাজেই ধীরগতিতেই বাড়ির কাজ চলছিল। দোতলার সিঁড়ি আমার খুবই প্রিয় জায়গা ছিল। হাতে একটি বই নিয়ে সিড়িতে গিয়ে বসে পড়তে খুব ভালো লাগত। কেন তা আজও জানি না। আরজু বা শেলী আসলে আমরা সিড়িতেই বসতাম, গল্প করতাম। কী যে একটি আনন্দ ছিল! চায়ের কাপটি হাতে নিয়ে ওখানে গিয়ে বসে ঘণ্টার পর ঘণ্টা আলাপ করতাম। স্কুল ছুটি হলেই বরিশাল থেকে আরজু আসত । আর ছোটো ফুফার বদলির চাকরি। আব্বার ভগ্নিপতি বলে আইয়ুব-মোনায়েম সবসময় তার প্রতি এমন দৃষ্টি রাখতঘন ঘন বদলি করত। কোথাও সাত মাস, কোথাও নয় মাস, যখন যেমন ইচ্ছা। হবিগঞ্জ থেকে রামগড়, ঠাকুরগাঁ থেকে হবিগঞ্জ-এমনি বদলি চলতই। ঢাকা হয়েই যাবার পথ ছিল। রাস্তাঘাট তখন এত ছিল না। প্রায়ই ওরা ঢাকায় আসত, তাছাড়া ছুটিতে তো আসতই। স্কুল ছুটির সময় মেজো ফুফু, খালা সবাই আসতেন। মেঝেতে ঢালাও বিছানা। বারান্দায় চুলা পেতে রান্না। আর সবাই মিলে লুকোচুরি খেলা। দিনরাত খেলার আর শেষ নেই। যেহেতু বাড়ির কাজ শেষ হয়নি। কাজ চলছে, কাজেই লুকোবার জায়গাও অনেক ছিল। বাসায় যখন বেশি ভিড় হতো অথবা মিটিং থাকত আমি ও জেলী ছাদের উপর বসে পড়তাম। অনেক সময় পানির ট্যাক্তির উপর বসে পা ঝুলিয়ে গলা ছেড়ে জোরে জোরে পড়তাম। বড়ো হয়ে গেলেও অনার্স ক্লাসের পড়াও এভাবে পড়েছি।

১৯৬৫ সালে পাকিস্তান-ভারত যুদ্ধ বাধল। যুদ্ধের পূর্বে ১৯৬৪ সালে ঢাকায় হিন্দু মুসলমান দাঙ্গা হলো। দাঙ্গায় বহু মানুষকে এ বাড়িতে আশ্রয় দেওয়া হলো। দেশে শান্তি স্থাপনের জন্য এবং দাঙ্গা থামাবার জন্য বঙ্গবন্ধু নিজের জীবনের ওপর ঝুঁকি নিয়ে পরিশ্রম করলেন। অবস্থা নিয়ন্ত্রণে আনলেন। এটি ছিল সরকারের একটি চাল। সরকার বিরোধী আন্দোলন থেকে জনগণের দৃষ্টি ভিন্নখাতে নেওয়ার এক কৌশল। এখনও ঐ একই প্রক্রিয়া অব্যাহত রয়েছে। কত ঘটনা যে মনে পড়ে। এ বাড়ি যখন তৈরি হয়, ইট ভিজানোর জন্য পানির হাউজ তৈরি করা ছিল। চাচি হেলাল, মাকে নিয়ে ঢাকায় এলেন। রেহানা, জামাল, হেলাল, মিনা সারাদিন বারান্দায় খেলা অত। আমি বারান্দায় মোড়ায় বসে বই পড়জি আর হেলাল বারান্দায় রাখা কাঠের দরজা-জানালার পাল্লার স্তুপের উপর বসে খেলছে। একবার নামছে, একবার উঠছে। এর মধ্যে হঠাৎ এ হাততালি দিয়ে উঠল "মিনা সাঁতার কাটে, মিনা সাঁতার কাটে বলে-জামাল দেখল মিনা হাউজে পড়ে গেছে। হাউজে নেমে মিনাকে টেনে তোলা হলো। আমি ছুটে গিয়ে ওকে কোলে তুলে নিয়ে বাড়ির ভেতরে এলাম, বেশি পানি খায়নি, তবে খুব ভয় পেয়ে গিয়েছিল। বড়ো একটি দুর্ঘটনার হাত থেকে বেঁচে গেল। মিনা আমাদের সবার অত্যন্ত আদরের। আকা গুকে অত্যন্ত স্নেহ করেন। এ খবর শুনলেই আমাদের ওপর যে কী যাবে তাতেও পারছি না।

১৯৬৬ সালের কথা মনে আছে। কয়েকদিন ধরে আওয়ামী লীগ কার্যনির্বাহী কমিটির সতা চলছিল। আমার তখন উচ্চ মাধ্যমিক পরীক্ষা। প্রথম বর্ষের কয়েকটি বিষয়ের পরীক্ষা হবে, যার নাম্বার দ্বিতীয় বর্ষে যোগ হবে। কিন্তু পড়ল কি! মিটিং চলছে বাড়িতে, মন পড়ে থাকে সেখানে। একবার পড়তে বসি আবার ছুটে এসে জানালার পাশে বসে মিটিং শুনি। সবাইকে চা বানিয়ে দেই। যাক সেন। বিকেলে নারায়ণগঞ্জে বিশাল জনসভা হলো ছয় দফা দাবি বাস্তবায়নের জন্য। আর রিতে বেশ রাত হলো। আমরা অনেক রাত পর্যন্ত বারান্দায় বসে জনসভার গল্প শুনলাম। সে জনসভায় আব্বাকে ছয় দফার ওপর একটি সোনার মেডেল উপহার দেওয়া হয়েছিল। রাত বারোটায় আব্বা শুতে বিছানায় গেলেন। আমি পড়তে বসলাম। ঐ বছরই বাড়ির দোতলার কাজ সম্পন্ন হয়েছে। কাজেই দোতলার পিছনের উত্তর-পূর্ব দিকের ঘরটি আমার। দক্ষিণে বড়ো জানালা। আমি খুব জোরে পড়তাম ঘুম তাড়ানোর জন্য। এর মধ্যে নিচ থেকে মামার চিৎকার শুনি পুলিশ এসেছে। বাড়িতে ঢুকতে চায়। গেটের তালা খুলতে বলে। আমি বারান্দায় গিয়ে দাঁড়ালাম। নিচে মামা দাঁড়িয়ে। আমি পুলিশ অফিসারকে বললাম, 'আব্বা অনেক রাতে ঘুমিয়েছেন। এখন রাত দেড়টা বাজে, এখন কী করে ডাকব? তাছাড়া সকালের আগে কী করে বন্দি করবেন? আপনারা অপেক্ষা করুন। আমি তাদের গেটের বাইরে চেয়ার দিতে বললাম। আর এখন কিছুতেই ডাকতে পারব না বলে জানালাম । গাড়িবারান্দা থেকে ঘর পেরিয়ে মাঝের বসার ঘরে এসেছি। শুনি টেলিফোন বাজছে। আমি দাঁড়িয়ে পড়লাম। মার ঘরের ছোটো জানালা খোলা, আব্বা কথা বলছেন টেলিফোনে। ওপার থেকে কী বলছে শুনছি না, তবে শুনলাম আদা বললেন, 'তোমাকে নিতে এসেছে, তবে তো আমাকেও নিতে আসবে। আমি জানালার পাশ থেকে বললাম, "নিতে আসবে না আব্বা, এসে গেছে অনেক আগে।" আব্বা উঠে দরজা খুললেন। ততক্ষণে বাড়ির সবাই জেগে গেছে। রাসেল খুবই ছাট্ট। শুধু ও ঘুমিয়ে আছে। দোতলায় চায়ের ঘরে গিয়ে ইলেট্রিক কেটলিতে চায়ের পানি চাপালাম। চোখের পানি না মানে না। মাও চোখের পানি চেপে রাখার চেষ্টা করছেন আর আব্বার কাপড়-চোপড় গুছিয়ে দিলেন, অনেকগুলোএরিনমোর তামাকের কৌটা দিলেনপরে পাঠাতে অসুবিধা হয় বলে, লেখার জন্য কাগজ, কলম, খাতা সাথে নেন। কিছু বইপত্র এবং প্রয়োজনীয় সামগ্রী, মা সব গুছিয়ে দিলেন। আব্বাকে ওরা নিয়ে গেল। ছোট্ট রাসেল অবুঝ, অঘোরে ঘুমাচ্ছে, কিছুই বুঝবে না, জানবে না। সকাল হয়ে গেল। পড়াশোনা আর হলো , মনে হলো বাড়িটি বড়ো শূন্য, ফাকা। এতদিনের কর্মচাঞ্চল্য হঠাৎ করে যেন থেমে গেল। সারাটি দিন কারও খাওয়া-দাওয়া হলো না। আত্মীয়-স্বজন যারা খবর পেল, দেখা করতে এলো, আবার এতদিন যাদের দেখেছি অনেক চেনামুখ আর দেখা গেল না। তবে সুখ-দুঃখের সাথি যারা, তারা ঠিকই দেখা করল। একে একে আওয়ামী লীগের বহু নেতাকর্মীকে ওরা গ্রেপ্তার করল। ১৯৬১ সালে এ বাড়িটির ভিত্তিপ্রস্তর স্থাপন করা হয়। কোনোমতে তিনটি কামরা করেএসে আমরা উঠি।

এরপর মা একটা একটা কামরা বাড়াতে থাকেন। এভাবে ১৯৬৬ সালের শুরুর দিকে দোতলা শেষ হয়। আমরা দোতলায় উঠে যাই। ছয় দফা দেবার পর কাজকর্মও বেড়ে যায়। নিচতলাটি তখন রাজনৈতিক কর্মকাণ্ডেই ব্যতিব্যস্ত। নিচে আব্বার শোবার কামরাটি লাইব্রেরি করা হয়। ড্রেসিং রুমে সাইকোলোস্টাইল মেশিন পাতা হয়। লাইব্রেরির কামরায় টাইপরাইটার মেশিন। আব্বা আলফা ইন্সুরেন্স কোম্পানিতে চাকরি নেন বন্দিখানা থেকে মুক্তি পাবার পর। তখন রাজনীতি নিষিদ্ধ ছিল। আওয়ামী লীগের সব নেতা এবডাে ছিলেন, অর্থাৎ সক্রিয় রাজনীতিতে কেউ অংশগ্রহণ করতে পারবে না। তাই ছাত্রদের সংগঠিত করে আইয়ুব বিরোধী আন্দোলন শুরু করা হয়। আব্বা অবশ্য আত্মীয়-স্বজন, বন্ধু বান্ধবদের বাড়ি বেড়াতে যেতেন বিভিন্ন জেলায়। সেখানে দলকে সংগঠিত করার কাজ ও আইয়ুব বিরোধী আন্দোলন গড়ে তোলার প্রস্তুতি নিতে থাকেন। বাংলাদেশকে স্বাধীন করার জন্য প্রতি জেলা, মহকুমা, থানায় গোপন সেল গঠন করেন। দেশকে স্বাধীন করার জন্য দলকে সুসংগঠিত করার কাজ গোপন চলতে থাকে। ছাত্র আন্দোলন গড়ে ওঠে। ১৯৬২ সালে বহু ছাত্র গ্রেপ্তার হয়। ছাত্রলীগ ও ছাত্র ইউনিয়নের বহু নেতৃবৃন্দ এ বাড়িতে এসেছে গোপনে বঙ্গবন্ধুর নির্দেশ নিতে ও আলোচনা করতে। এখন অনেকের অবস্থানই ভিন্ন ডিন্ন প্লাটফর্মে বলে আমি কারও নাম নিতে চাই না।

১৯৬৮ সালের ১৭ই জানুয়ারি আব্বাকে ঢাকা জেলখানা থেকে অন্যত্র নিয়ে যায়। ১৮ই জানুয়ারি আমরা জেলগেটে গিয়ে আব্বার দেখা পাই না, কোথায় নিয়ে গেছে-বেঁচে আছেন কি না তাও জানি না। ছোট্ট রাসেল, অবুঝ রাসেল কিছুই বোঝে না। আব্বা আব্বা করে কেবল কাদে। জেলগেট থেকে ফিরে এসে এ বাড়ির মেঝেতে গড়িয়ে আমরা অনেক কেঁদেছি। এরপর শুরু হলো মিথ্যা মামলা, তথাকথিত আগরতলা ষড়যন্ত্র মামলা, আব্বাকে ফাসি দেবার ষড়যন্ত্র । গর্জে উঠল বাংলার মানুষ। শুরু হলো আন্দোলন, গণঅভ্যুত্থান। ১৯৬৯ সালের ২২শে ফেব্রুয়ারি জনগণের চাপে আব্বাকে মুক্তি দিতে বাধ্য হলো। সেদিন এ বাড়ির সামনে মানুষের ঢল নেমেছিল। সমস্ত বাড়িই যেন জনতার দখলে চলে যায়, ১৯৭১ সালের ২৫শে মার্চ পর্যন্ত প্রতিদিন মিছিলের পর মিছিল আসতে থাকে। অসহযােগ আন্দোলনের সময় সব শ্রেণি-পেশার মানুষ এসে আন্দোলনের সঙ্গে একাত্মতা ঘােষণা করে যেত। আব্বা কখনও গেটের পাশে চেয়ারের উপর দাঁড়িয়ে, কখনও গাড়িবারান্দার উপর দাঁড়িয়ে বক্তৃতা দিতেন। আমরা আব্বার পাশে এসে দাঁড়াতাম, হাজার হাজার মানুষের ঢল নামত তখন এ বাড়ির সামনে।

১৯৭১ সালের ২৫শে মার্চ। গুলির আঘাতে ঝাঁঝরা হয়েছিল এ বাড়িটি। রাত ১২:৩০ মিনিটে আব্বা স্বাধীনতার ঘোষণা দিয়ে পাকিস্তানি হানাদার বাহিনীর বিরুদ্ধে যুদ্ধে ঝাঁপিয়ে পড়ার নির্দেশ দিলেন। আর সে খবর ওয়ারলেসের মাধ্যমে চট্টগ্রাম পৌঁছে দেওয়া হলো পূর্ব পরিকল্পনা অনুযায়ী। এ খবর পাবার সঙ্গে সঙ্গে চট্টগ্রামের আওয়ামী লীগের নেতারা তা প্রচার শুরু করলেন। এ খবর পাকিস্তানি সেনাদের কাছে পৌছল। তারা আক্রমণ করল এ বাড়িটিকে। রাত ১৩০ মিনিটে তারা আকাকে মেঞ্চার করে নিয়ে গেল। আজও মনে পন্তে। সে স্মৃতি। লাইব্রেরি ঘরের দক্ষিণের যে দরজা তারই পাশে টেলিফোন সেটটি ছিল, ৫ জায়গায় দাঁড়িয়েই বঙ্গবন্ধু ঘােষণা দিয়েছিলেন। যুদ্ধে ঝাপিয়ে পড়ার নির্দেশ দিয়েছিলেন।

২৬শে মার্চ পুনরায় এ বাড়ি হানাদার বাহিনী আক্রমণ করে। মা, আসে, জামাল ও কামাল কোনোমতে দেয়াল টপকে পাশে বাড়িতে আশ্রয় নেয়। পাকিস্তানি হানাদার বাহিনী বাড়িতে ঢুকে লুটতৰাথ ফ করে। প্রতিটি ঘর তারা লুট করে, আংহ ফয়, বাথরুম বেসিন, কমোড, আয়না সব ভয়ে ফেলে। কয়েকজন সেনা বাড়িতে থেকে যায়-সীর্থ ময় মাস ধরে এ বাড়ি লুট হতে থাকে। পাক সেনারা। এক এ সুট করে যাবার পর আবার এক এল আসত। সোনাদানা জিনিসপত্র সবই নিয়েছে। আময়া এক পড়ে সব দেখিয়ে গিয়েছিলাম। আমার এবং মারা যে গহনা লকারে ছিল সেগুলো থেকে যায় কিন্তু চাবি হারিয়ে যায়।

ছয় দফা দেবার পর অনেক সোনা-রুপা নৌকা, ৬-দফার প্রতীকায় ২-৩ শত ভরি সোনা ছিল। এগুলো আমার ঘরের স্টিলের আলমারিতে রাখা ছিল। সব লুট করে নিয়ে যায়। যাক, ওসবের জনা আফসোস নেই, আফসোস হলো বই। আর কিছু বইপত্র, বহু পুরনো বই ছিল। বিশেষ করে জেলখানায় বই দিলে সেগুলো সেল করে সিল মেরে দিত। ১৯৪৯ থেকে আকা যতবার জেলে গেছেন কয়েকখানা নির্দিষ্ট বই ছিল যা সবসময় আব্বার সঙ্গে যেত। জেলখানার বই বেশিরভাগই জেল লাইব্রেরিতে দান করে দিতেন কিন্তু আমার মার অনুরোধে এ বই কয়টি আব্বা কখনও দিতেন না, সঙ্গে নিয়ে আসতেন। তার মধ্যে রবীন্দ্র রচনাবলি, শরৎচন্দ্র, নজরুলের রচনা, বার্নার্ড শ, রাসেল, শেলী ও কীটস-সহ বেশ কয়েকখানা বই। এর মধ্যে কয়েকটি বইতে সেন্সর করার সিল দেওয়া ছিল। জেলে কিছু পাঠালে সেন্সর করা হয়, অনুসন্ধান করা হয়, তারপর পাস হয়ে গেলে সিল মারা হয়। পরপর আব্বা কতবার জেলে গেলেন তার সিল এ বইগুলোত ছিল। মা এ কয়টি বই খুব যত্ন করে রাখতেন। আব্বা জেল থেকে ছাড়া পেলেই খোজ নিতেন বইগুলো এনেছেন কিনা। যদিও অনেক বই জেলে পাঠান হতো। মা প্রচুর বই কিনতেন আর জেলে পাঠাতেন। নিউ মার্কেটে মার সঙ্গে আমরাও যেতাম। বই পছন্দ করতাম, নিজেরাও কিনতাম। সবসময়ই বই কেনা ও পড়ার একটি রেওয়াজ আমাদের বাসায় ছিল। প্রচুর বই ছিল। সে বইগুলো ওরা নষ্ট করে। বইয়ের প্রতি ওদের আক্রোশও কম না। আমার খুবই কষ্ট হয় ঐ বইগুলোর জন্য, যা ঐতিহাসিক দলিল হয়েছিল। কিন্তু ১৯৭১ সালে তা সবই হারালাম।

১৯৮১ সালে আমি ফিরে এসে বাড়িটি খুলে দিতে বলি, কিন্তু জেনারেল জিয়াউর রহমান অনুমতি দেয়নি। এমনকি বাড়িতে প্রবেশ করার অনুমতিও পাইনি। মিলাদ পড়ানোর জন্যও বাড়ির দরজা জিয়া খুলে দেয়নি। রাস্তার উপর বসেই আমরা মিলাদ পড়ি। জেনারেল জিয়া সরকারের পক্ষ থেকে আমাকে থাকার জন্য বাড়ি দেবার প্রস্তাব পাঠানো হয়। আমি একজন স্বৈরাচারের হাত থেকে কিছু নিতে অস্বীকার করি। আমাদের দেশে প্রচলিত নিয়ম আছে প্রয়াত রাষ্ট্রপতির পরিবারকে একটি বাড়ি, একটি ফোন, ভাতা, গাড়ি ইত্যাদি কিছু সুযোগ-সুবিধা রাষ্ট্র দিয়ে থাকে (যেমন । জে, এরশাদ সরকারের কাছ থেকে তার স্ত্রী ও পরিবার গ্রহণ করতেন)। আমরা কোনোদিনই কোনো কিছু গ্রহণ করিনি। জেনারেল জিয়া নিহত হবার পর অস্থায়ী রাষ্ট্রপতি সাত্তার এ বাড়ির দরজা খুলে দেন। দেশে যখন আবার মার্শাল ল' জারি হয় এ বাড়িটি বিরোধী দলের জন্য নিরাপদ আশ্রয় ছিল। যদিও দোতলা বা সিঁড়ি আমরা ব্যবহার করিনি কখনও, কেবলমাত্র বসার ঘর আর লাইব্রেরি ঘরটি ব্যবহার করেছি, মিটিং করেছি। অনেক জরুরি পরিস্থিতিতে বহু মিটিং হয়েছে এখানে। ১৯৮৩ সালের ২১শে জানুয়ারি আমি এই বাড়ির চত্বরে দাঁড়িয়ে মার্শাল লর প্রকাশ্য বিরোধিতা করি। ধানমন্ডি ৩২ নম্বরের এই বাড়িটি বাংলাদেশের রাজনৈতিক ঘটনার নীরব সাক্ষী। জেনারেল এরশাদের বিরুদ্ধে আন্দোলনের কর্মসূচি প্রণয়ন, পরিকল্পনা গ্রহণসহ বহু ঘটনা এ বাড়িতে ঘটেছে।

আবার ১৯৯০ সালের ২৭শে নভেম্বর গ্রেপ্তার করে আমাকে এ বাড়িতে আনা হয়। ৬ই ডিসেম্বর এরশাদের পতন পর্যন্ত এ বাড়িতে গৃহবন্দি হিসেবে অবস্থান করে আমরা রাজনৈতিক কার্যক্রম চালিয়ে যাই। ১৯৯১ সালে নির্বাচনের সকল কাজ এ বাড়িতে বসেই করি।

এই বাড়িটি যখন ১২ই জুন ১৯৮১ সালে অস্থায়ী রাষ্ট্রপতি সাত্তার সাহেবের নির্দেশে খুলে দেওয়া হলো তখন বাড়িটির গাছপালা বেড়ে জঙ্গল হয়ে আছে। মাকড়সার জাল, ঝুল, ধুলাবালি, পোকামাকড়ে ভরা। ঘরগুলো অন্ধকারাচ্ছন্ন। গুলির আঘাতে লাইব্রেরি ঘরের দরজা ভাঙা, বইয়ের আলমারিতে গুলি, কাচ ভাঙা, বইগুলো বুলেটবিদ্ধ, কয়েকটি বইয়ের ভেতরে এখনও বুলেট রয়েছে। একটি বই, নাম শ্রদ্ধাঞ্জলি। বইটির উপরে কবি নজরুলের ছবি। বইটির ভেতরে একখানা আলগা ছবি, একজন মুক্তিযোদ্ধারবুলেটের আঘাতে বইটি ক্ষতবিক্ষত। মুক্তিযোদ্ধার ছবিটির বুকের উপর গুলি। ঠিক ১৫ই আগস্ট ১৯৭৫ সালে এই বাড়িতে যে আক্রমণ হয় তা হলো ১৯৭১ সালের পরাজয়ের প্রতিশোধ গ্রহণ। এই বইটির দিকে তাকালে যেন সব পরিষ্কার হয়ে যায়। কেন ওরা হত্যা করল বঙ্গবন্ধুকে? মনে হলো যেন পরাজয়ের প্রতিশোধ নিল। মায়ের ঘরের আলমারির সব জিনিস বিছানার উপর শুপ করা। ঘরের মেঝেতে বড়ো বড়ো গুলির আঘাত। দোতলায় মা'র শোবার ঘর। এ ঘরেই খুকি, রোজী, জামাল, রাসেলকে খুনিরা হত্যা করেছে। মা দরজায় দাঁড়িয়েছিলেন, মাকে ওখানে গুলি করেছে। আর বিছানার পাশের টেবিলটায় রক্তের ছোপ এখনও শুকিয়ে আছে । পূর্বদিকের দেয়ালজুড়ে রক্তের দাগ । ছাদের উপর মাথার মিলু গোছা গোছা চুলসহ লেগে আছে। এই ঘরেই হত্যাকারীরা ঐ নারকীয় হত্যাযজ্ঞ চালিয়েছে। তারপর দুহাতে ঘর লুটপাট করেছে। দোতলার সিঁড়িতে এখনও রক্তের দাগ রয়েছে। দোতলায় জামালের ঘরের বাথরুমের বড়ো আয়নাটায় গুলির আঘাতে বড়ো একটি গর্ত হয়ে আছে । আয়নাটি ভেঙেছে, দোতলার বসার ঘরের পশ্চিম পাশের ঘরটি প্যান্ট্রি ঘরের মতো, ওখানে ইস্ত্রি করার টেবিল। পাশে ডিনার ওয়াগান, কাচের ও রুপার জিনিসপত্র ভরা, উত্তরদিকে একটি সেলফ যেখানে মায়ের হাতের আচারের বৈয়ামগুলো। এখনও সে আচারের ঘ্রাণ রয়েছে। একটি টিনে কিছু আতপ চাল ছিল, সাত বছর পরও চাল তেমনই আছে। মিটসেফে সব জিনিসপত্র। পাশে একটি আলমারির ভেতরে তোয়ালে ও বিছানার চাদর থাকত, ঠিক সেভাবেই আছে। শুধু ঘরের মধ্যে মাটিতে ভূপীকৃত কাপড় আর তুলা। তুলা ও কাপড়চোপড় রক্তের ছোপ ছোপ দাগ রয়েছে। এ ঘরে কেন এত রক্তমাখা কাপড়? জানি না সেদিন কী ঘটেছিল। ঐ খুনিরাই বলতে পারে যাদের এতটুকু হাত কাঁপেনি এভাবে গুলি চালাতে। মার বিছানা ও বালিশ গুলিতে ঝাকরা। জামালের ঘরের বিছানা ও বালিশ গুলির আঘাতে আঘাতে ফুটো হয়ে আছে। অনেক দুর্লভ ছবি, জরুরি কাগজপত্র, দলিল, ব্যাংকের চেক বই সব খুনিরা নিয়ে গেছে। ছবিগুলো সব নষ্ট করেছে, ছিড়েছে, পরবর্তী সময়ে পোকায় কেটেছে

১৯৮৭ সালে জেনারেল এরশাদ আমাকে এ বাড়িতে গৃহবন্দি করে রেখেছিল। বাড়ির সমস্ত জিনিসপত্র ১২ বছরে একদম নষ্ট হয়ে যায়। কারণ খুনিরা শুধুমাত্র হত্যা করেই ক্ষান্ত হয়নি, তারা হত্যার পর লুটপাটও করেছে। এ লুটপাট কয়েকদিন ধরে চলেছে। মা, রেহানা ও জামালের ঘরেই লুটপাটের চিহ্ন। মার ঘরের আলমারির সমস্ত কাপড় ও অন্যান্য জিনিসপত্র বিছানার উপর ছড়ানো। তোষক-বালিশগুলো একদিকে বুলেটে ঝাঁঝরা আবার অনেকগুলো বালিশ ছেড়া। দীর্ঘদিনের অযত্নের ফলে মাকড়সার জাল, পোকা ও ধুলায় সব নষ্ট হয়ে গেছে। আব্বা ও মার ঘরের পাশে ড্রেসিংরুমে আলমারিতে যেসব কাপড় ছিল তার সব দলা করে রাখা ও পোকায় খাওয়া। মনে হয় যেন আলমারি খুব ঘাটাঘাটি করেছে। কেন? অনেক মূল্যবান জিনিসপত্র এমনকি শাড়িগুলো পর্যন্ত খুনিরা নিয়ে গেছে। মেঝে ভর্তি পুরু ময়লা, পোকামাকড় আরশোলা। সমস্ত ঘর ও আলমারিতে উইপোকা। সবকিছুর ওপর দিয়ে কি যে ঝড় বয়ে গেছে তা ভাষায় বর্ণনা করে বোঝাবার শক্তি আমার নেই।

এ ঘরবাড়ির সর্বত্র আমার মায়ের হাতের ছোঁয়া। কিন্তু দস্য-দানবদের হাতে সব আজ এলোমেলো হয়ে ছড়ানো ছিটানো। সর্বত্র মনে হয় নারকীয় পিশাচের হিংস্র উল্লাস ও লুষ্ঠনের স্পর্শ। এ বাড়িতেই আমি বন্দি। ধুলায় জমে যতই দিন যাচ্ছে ততই নষ্ট হচেছ। বাড়িটিকে একদিন মিউজিয়াম করব, তার আগে পরিষ্কার করা দরকার। মনকে শক্ত করা অত্যন্ত কঠিন। জিনিসপত্রগুলোতে হাত দেওয়া কি যে বেদনাদায়ক তা লিখে বোঝানো যাবে না। শুধু যারা এভাবে সব হারিয়েছেন তারাই হয়তো বুঝতে পারবেন।

আমার মা অত্যন্ত পরিপাটি গোছানো স্বভাবের ছিলেন। প্রতিটি জিনিস অত্যন্ত সুন্দরভাবে গুছিয়ে রাখতেন, যাতে প্রয়োজনে সবকিছু হাতের কাছে পাওয়া যায়। শীতের কাপড় এক আলমারিতে গোছানো, গরমের কাপড় অন্য আলমারিতে। তেমনি আটপৌরে কাপড়, স্যান্ডেল, জুতা পর্যন্ত সাজিয়ে গুছিয়ে রাখতেন। মা যখন আলমারি খুলতেন দারণ কৌতুহল হতো সবকিছু দেখার। অনেক সময় আমিও আলমারি খুলতাম, তবে মা যা বের করতে বলতেন তাছাড়া অন্য কিছুতে হাত দিতাম না। তবে মা খুললেই হাত দিতে খুব ইচ্ছা হতো, কিন্তু সব আবার গুছিয়ে রাখতে পারব না বলে হাত দেওয়া হতো না। আমার মায়ের হাতের সেই সুন্দর গোছানো সবকিছু আজ দানব-খুনিদের হাতে লণ্ডভণ্ড হয়ে আছে। মনকে মানিয়ে একসময় বালতি ভর্তি পানি, সাবান, কাপড়, ঝাড় নিয়ে সব ঘর পরিষ্কার করতে শুরু করলাম। এত ময়লা যে একটি ঘর পরিষ্কার করতে দিনে পাঁচ-ছয় ঘণ্টা কাজ করেও পাঁচ-ছয় দিন লেগেছে। নিজের হাতে সব পরিষ্কার করে আমার মা যেভাবে যে জিনিস যেখানে রাখতেন ঠিক সেখানে রাখতে চেষ্টা করেছি। দু' হাতে ময়লা সাফ করেছি আর চোখের পানি ফেলেছি। শুধু মনে হয়েছে, এজন্যই কি বেঁচে ছিলাম। কি দুর্ভাগ্য আমার, সবাই চলে গেল। আমি হতভাগিণী শুধু চোখের জলে ভাসছি আর এ বেদনা-যন্ত্রণা নিয়ে কাজ করে যাচ্ছি। মাঝে মাঝে কষ্টে দম বন্ধ হয়ে যেত। কাজ বন্ধ রেখে অনেকক্ষণ আকুল হয়ে কেঁদে নিতাম, আবার একসময় মনকে শক্ত করতাম। একটি জিনিসও অক্ষত রেখে যায়নি। যা পেয়েছে লুঠ করেছে, যা রেখে গেছে ক্ষতবিক্ষত করে থেমে গেছে। ফটোগুলো ছিড়েছে, কাগজপত্র, ডায়েরি, দলিলপত্র সব নষ্ট করেছে। যে আরে সত পুলা ময়লা ছিল কিছুই ফেলিনি। বড়ো বড়ো পলিথিনের ব্যাগে ভরে রেখেছি। কে যেন ফেলতে পালাম না। মনে হয় যেন সব ছিল, সবাই ছিল, এইমাত্র বাইরে গেছে, আবার আসবে, শাশার আললে ।

স গুলগুলা আমি পূর্বের মতো করে সাজাতে আপ্রাণ চেষ্টা করেছি। আমার মা যেটি যেখানে সেখানে রাখতে ঐ চোৱা সৰ আকাৰ সোৰে রাখতে চেষ্টা করেছি, আমার মায়ের মতো করে। যখনই কোনো জিনিসে হাত দিয়েছি, বিশেষ করে মায়ের আলমারি খুলেগোঙ্গাতে গেছি, মনে হয়েছে এইমাত্র মা বুঝি পাশে এসে দাঁড়াবেন, বকবেন মাটারখথাটি করিস নে, গোছানোর জিনিস নষ্ট হবে বলে সাবধান করবেন, পরমুহুর্তে মনে হয়েছে, মা তো আমার নেই। সব আছে, এ ঘর এ বাড়ি-মনে হয় মার নিঃশ্বাস যেন শুনতে পাই, পাশ থেকে তা মমতার স্পর্শ যেন অনুভব করি।

অনেক স্মৃতিস্তর ৩২ নম্বর সড়কের এ বাড়িটি। বাড়িটি আমাদের থাকবে না। ওটি এখন জনগণের সম্পত্তি। ট্রাস্টি করে জনগণের জন্য দান করে দিয়েছি। আমার আব্বা শুধু তো আমাসের ছিলেন না, তার থেকে বেশি ছিলেন-জনগণের। আমরা সন্তান হিসেবে তাকে যতটুকু পেয়েছি এদেশের জনগণ তার থেকে অনেক বেশি পেয়েছে। জনগণের কল্যাণে অধিকার আদায়ের আন্দোলনে জেলে কাটিয়েছেন জীবনের অধিকাংশ সময় । আমরা আর কতটুকু তাকে কাছে পেয়েছি। তাই এ বাড়িটি এত স্মৃতিভরা, এ ভার বইবার ক্ষমতা আমার নেই, রেহানারও নেই। তাই আজ আমরা আনন্দিত এ বাড়িটি জনগণকে দান করে দিতে পেয়ে ।।

বঙ্গবন্ধু শেখ মুজিবুর রহমান স্মৃতি জাদুঘর করার পরিকল্পনা ছিল আমাদের দীর্ঘদিনের। আমরা আজ গৌরববোধকরতে পারি আমাদের বহু স্মৃতিবিজড়িত এ বাড়িটি আজ বাংলাদেশ ও বাঙালি জাতির প্রিয় তীর্থস্থান হিসেবে প্রতিষ্ঠিত হবে।

লেখক: শেখ হাসিনা। (বঙ্গবন্ধু শেখ মুজিবুর রহমান জনক আমার নেতা আমার গ্রন্থ থেকে সংগৃহীত) 
বঙ্গবন্ধু থেকে বিশ্ববন্ধু
বিশ্ব মানবতায় অবদান রাখার কারণে জাতির পিতা বঙ্গবন্ধু শেখ মুজিবুর রহমানকে ১৯৭৩ সালের ২৩ মে বিশ্ব শান্তি পরিষদ কর্তৃক ‘জুলিও কুরি’ শান্তি পদকে ভূষিত করা হয়। বিশ্ববিখ্যাত বিজ্ঞানী ম্যারি কুরি ও পিয়েরে কুরি দম্পতি বিশ্ব শান্তির সংগ্রামে যে অবদান রেখেছেন, তা স্মরণীয় করে রাখতে বিশ্ব শান্তি পরিষদ ফ্যাসিবাদ,  সাম্রাজ্যবাদবিরোধী সংগ্রামে, মানবতার কল্যাণে, শান্তির পক্ষে বিশেষ অবদানের জন্য বরণীয় ব্যক্তি ও সংগঠনকে ‘জুলিও কুরি’ শান্তি পদকে ভূষিত করে। ১৯৫০ সাল থেকে এই পদক দেওয়া শুরু হয়। বিশ্বশান্তি পরিষদের এ পদক ছিল জাতির পিতার কর্মের স্বীকৃতি এবং বাংলাদেশের জন্য প্রথম আন্তর্জাতিক সম্মান।

বঙ্গবন্ধুর আগে যারা ‘জুলিও কুরি’ শান্তি পদক লাভ করেছিলেন তাদের মধ্যে উল্লেখযোগ্য হলেন- ফিদেল ক্যাস্ট্রো, হো চি মিন, ইয়াসির আরাফাত, সালভেদর আলেন্দে, নেলসন ম্যান্ডেলা, ইন্দিরা গান্ধী, মাদার তেরেসা, কবি ও রাজনীতিবিদ পাবলো নেরুদা, জওহরলাল নেহেরু, মার্টিন লুথার কিং, নিওনিদ ব্রেজনেভ প্রমুখ।

ম্যারি কুরি ও পিয়েরে কুরি ছিলেন বিশ্ববিখ্যাত বিজ্ঞানী। রেডিওলজির ওপর উইলিয়াম রঞ্জেনের আবিষ্কারের পথ ধরে কুরি দম্পতি তাদের গবেষণা চালিয়ে যান এবং পলোনিয়াম ও রেডিয়ামের মৌল উদ্ভাবন করেন। তাদের উদ্ভাবন পদার্থবিদ্যায় এক নতুন দিগন্তের উন্মোচন করে। বিশ্ব শান্তির সংগ্রামে এই বিজ্ঞানী দম্পতির মহান অবদান চিরস্মরণীয় করে রাখার লক্ষ্যে বিশ্ব শান্তি পরিষদ ১৯৫০ সাল থেকে মানবতার কল্যাণে বিশেষ অবদানের জন্য বরণীয় ব্যক্তি ও সংগঠনকে ‘জুলিও কুরি’ শান্তি পদকে ভূষিত করে আসছে।

মুক্তিযুদ্ধের কালপর্বে ভারত-সোভিয়েত শান্তি, মৈত্রী ও সহযোগিতা-চুক্তি ১৯৭১ এবং বাংলাদেশ-ভারত শান্তি, মৈত্রী ও সহযোগিতা-চুক্তি ১৯৭২, বাংলাদেশের মৈত্রী-সম্পর্কে এই উপমহাদেশে উত্তেজনা প্রশমন ও শান্তি স্থাপনের ভিত্তি প্রতিষ্ঠা করেন বঙ্গবন্ধু।

বঙ্গবন্ধু সরকার কর্তৃক জোট নিরপেক্ষ নীতি অনুসরণ এবং শান্তি ও ন্যায়ের পক্ষে অবস্থান গ্রহণের নীতির ফলে বাংলাদেশ বিশ্ব সভায় একটি ন্যায়ানুগ দেশের মর্যাদা লাভ করে। সবার প্রতি বন্ধুত্বের ভিত্তিতে বৈদেশিক নীতি ঘোষণা করে জাতির জনক বঙ্গবন্ধু শেখ মুজিবুর রহমান বলেন, ‘পৃথিবীর বৃহত্তম শক্তি যে অর্থ ব্যয় করে মানুষ মারার অস্ত্র তৈরি করছে, সেই অর্থ গরিব দেশগুলোকে সাহায্য দিলে পৃথিবীতে শান্তি প্রতিষ্ঠা হতে পারে।’

সেই পরিপ্রেক্ষিতে ১৯৭২ সালের ১০ অক্টোবর চিলির রাজধানী সান্তিয়াগোতে বিশ্ব শান্তি পরিষদের প্রেসিডেন্সিয়াল কমিটির সভায় বাঙালি জাতির মুক্তি আন্দোলন এবং বিশ্ব শান্তির সপক্ষে বঙ্গবন্ধুর অবদানের স্বীকৃতিস্বরূপ জুলিও কুরি শান্তি পদক প্রদানের জন্য শান্তি পরিষদের মহাসচিব রমেশ চন্দ্র প্রস্তাব উপস্থাপন করেন। পৃথিবীর ১৪০টি দেশের শান্তি পরিষদের ২০০ প্রতিনিধির উপস্থিতিতে জাতির জনক বঙ্গবন্ধুকে ‘জুলিও কুরি’ শান্তি পদক প্রদানের সিদ্ধান্ত গৃহীত হয়।

শান্তি পরিষদের ওই সিদ্ধান্তের পরিপ্রেক্ষিতে ১৯৭৩ সালের ২৩ মে বাংলাদেশ জাতীয় সংসদের উত্তর প্লাজায় উন্মুক্ত চত্বরে, বিশ্ব শান্তি পরিষদ আয়োজিত অনুষ্ঠানে, আন্তর্জাতিক কূটনীতিকদের বিশাল সমাবেশে, বিশ্ব শান্তি পরিষদের তৎকালীন মহাসচিব রমেশ চন্দ্র বঙ্গবন্ধুকে ‘জুলিও কুরি’ শান্তি পদক প্রদান করেন। এরপর তিনি বলেন, ‘শেখ মুজিব শুধু বঙ্গবন্ধু নন, আজ থেকে তিনি বিশ্ববন্ধুও বটে।’ ১৯৬৯ সালের ২৩ ফেব্রুয়ারি বাংলার অবিসংবাদিত নেতা শেখ মুজিবুর রহমানকে তৎকালীন রেসকোর্স ময়দানে ছাত্র-জনতা কৃতজ্ঞচিত্তে বঙ্গবন্ধু উপাধিতে ভূষিত করেছিলেন।

১৫ আগস্ট কালরাত: বাংলার অন্ধকার আকাশে হিংস্র শকুনের থাবা
﻿﻿﻿স্বাধীন বাংলাদেশের স্থপতি, হাজার বছরের শ্রেষ্ঠ বাঙালি জাতির জনক বঙ্গবন্ধু শেখ মুজিবুর রহমান একটি নাম, চেতনা ও অধ্যায়। যার জন্ম না হলে হয়তো আমরা স্বাধীন সার্বভৌম রাষ্ট্র পেতাম না। তাকে ১৯৭৫ সালে কিছু বিপদগামী সেনা কর্মকর্তা নৃশংসভাবে হত্যা করে। বাঙালি জাতির জন্য একটি দুর্ভাগ্যজনক অধ্যায় হলো ১৯৭৫ সালের ১৫ আগস্ট।

অন্য দিনের মত সেদিনও রাত ৮টার দিকে ধানমণ্ডির ৩২ নম্বরের বাড়িতে ফেরেন রাষ্ট্রপতি শেখ মুজিবুর রহমান। তিনি জানতেন না, সেনাবাহিনীর একদল কর্মকর্তা ও সৈনিক তখন বাংলাদেশের ইতিহাসের জঘন্য এক হতাযজ্ঞের প্রস্তুতিতে ব্যস্ত। 

১৪ আগস্ট, ১৯৭৫। সন্ধ্যা ঘনিয়ে আসার সঙ্গে সঙ্গে সেনাবাহিনীর টু-ফিল্ড রেজিমেন্টের যানবাহনগুলো সচল হয়ে ওঠে। ঢাকা ক্যান্টনমেন্টের দক্ষিণের একটি ইউনিট থেকে ১০৫ মিলিমিটার কামানগুলোকে ভারী ট্রাক দিয়ে টেনে কুর্মিটোলায় নির্মাণাধীন বিমানবন্দরে নিয়ে যাওয়া হয় নিয়মিত নৈশ প্রশিক্ষণের জন্য। রাত ১০টার দিকে সেনানিবাসের উত্তর প্রান্ত থেকে বেঙ্গল ল্যান্সারের টি-৫৪ ট্যাংকগুলো ইউনিট থেকে বের হয়। এয়ারপোর্টে ১৮টি কামান ও ২৮টি ট্যাংক একত্রিত হয়। রাত সাড়ে ১১টার দিকে মেজর শরিফুল হক ডালিম, মেজর এস এইচ এম বি নূর চৌধুরী, ক্যাপ্টেন মোহাম্মদ বজলুল হুদা, মেজর শাহরিয়ার রশিদ, মেজর আজিজ পাশা, মেজর রাশেদ চৌধুরী প্রমুখ সেখানে জড়ো হন।

১৫ আগস্ট প্রথম প্রহরে মেজর সৈয়দ ফারুক রহমান অফিসারদের নির্দেশ দেন, বিমানবন্দরের কাছে হেড কোয়ার্টারে স্কোয়াড্রন অফিসে মিলিত হতে হবে। অপারেশনের দায়িত্বে ছিলেন ফারুক। তিনিই অফিসারদের অপারেশনের পরিকল্পনা জানান। প্রধান টার্গেট ধানমণ্ডির ৩২ নম্বরে বাংলাদেশের রাষ্ট্রপতি জাতির জনক বঙ্গবন্ধুর শেখ মুজিবুর রহমানের বাড়ি। সরাসরি আক্রমণের পরিকল্পনা করা হয় সেখানে। সিদ্ধান্ত হয়, ওই বাড়িকে ঘিরে দুটো বৃত্ত তৈরি করা হবে। ভেতরের বৃত্তের সদস্যরা সরাসরি বঙ্গবন্ধুর বাড়ি আক্রমণ করবে। বাইরে থেকে রক্ষীবাহিনী বা ভেতর থেকে সেনাবাহিনীর কোনো আক্রমণ এলে তা ঠেকানোর দায়িত্বে থাকবে বাইরের বৃত্তের সদস্যদের। বাইরের বৃত্তের দায়িত্ব দেওয়া হয় মেজর নূর ও মেজর হুদাকে।

ঠিক হয়, তারা ধানমণ্ডি ২৭ নম্বর রোড, সোবাহানবাগ মসজিদ এবং ৩২ নম্বর ব্রিজে রোড ব্লক করবে। বঙ্গবন্ধুর বাসায় আক্রমণের সঙ্গে সঙ্গে ধানমণ্ডিতে শেখ ফজলুল হক মণি এবং আব্দুর রব সেরনিয়াবাতের বাসাতেও আক্রমণের সিদ্ধান্ত হয়। মেজর ডালিম সেরনিয়াবাতের বাসায় আক্রমণের দায়িত্ব নেন। ভারী মেশিনগান বসানো দ্রুতগতির একটি জিপে রওনা দেন ডালিম। সঙ্গে এক প্লাটুন সৈন্যসহ একটি বড় ট্রাক। শেখ মণির বাসায় আক্রমণের দায়িত্ব দেওয়া হয় রিসালদার মোসলেমউদ্দিন খানকে। তার সঙ্গে দেওয়া হয় দুই প্লাটুন সৈন্য। 

এক কোম্পানি সেনাসহ রেডিও স্টেশন, বিশ্ববিদ্যালয় ও নিউ মার্কেট এলাকার দায়িত্বে থাকেন মেজর শাহরিয়ার। পিলখানায় বিডিআরের তরফ থেকে কোনো ধরনের আক্রমণ হলে তা প্রতিহত করার দায়িত্বও ওই গ্রুপকে দেওয়া হয়। 

২৮টি ট্যাংক নিয়ে শেরে বাংলা নগরে রক্ষীবাহিনীকে প্রতিহত করার দায়িত্ব নেন মেজর ফারুক নিজে। সেসব ট্যাংকে গোলা না থাকলেও মেশিনগানে প্রচুর গুলি ছিল। 

মেজর এ কে এম মহিউদ্দিন আহমেদের নেতৃত্বে বঙ্গবন্ধুর বাড়ি আক্রমণের জন্য ১২টি ট্রাকে সাড়ে তিনশ সাধারণ সৈনিককে তৈরি করা হয়। মেজর রশিদের দায়িত্ব ছিল হত্যাকাণ্ড পরবর্তী পরিস্থিতি সামাল দেওয়া এবং সার্বিক রাজনৈতিক পরিস্থিতি সমন্বয় করা। তার নেতৃত্বে থাকা ১৮টি কামানে গোলা ভর্তি করে যুদ্ধাবস্থার জন্য তৈরি রাখা হয়। কামানগুলো রক্ষীবাহিনীর হেড কোয়ার্টার এবং বঙ্গবন্ধুর বাসার দিকে তাক করা হয়। একটি ১০৫ এমএম হাউইটজার কামান রাখা হয় আর্টিলারির মেজর মহিউদ্দিনের অধীনে বঙ্গবন্ধুর বাড়ির উল্টো দিকে লেকের পাড়ে। দায়িত্ব বুঝিয়ে দেওয়ার পর সবাইকে তাজা বুলেট দেওয়া হয়। ঘাতকের দল বিমানবন্দর এলাকা থেকে ভোররাত ৪টার দিকে ধানমণ্ডির উদ্দেশে যাত্রা শুরু করে।

ফারুকের নেতৃত্বে ২৮টি ট্যাংক বিমানবন্দর সড়কে বনানীর এমপি (মিলিটারি পুলিশ) চেকপোস্ট দিয়ে সেনানিবাসের ভেতরে ঢুকে পড়ে। এর মধ্যে ফজরের আজান পড়ে যায়। ফারুক তার ট্যাংক নিয়ে ৪৬ ব্রিগেড ইউনিটের লাইনের একেবারে ভেতর দিয়ে বাইপাস সড়ক ধরে সেনাসিবাসের প্রধান সড়কে চলে আসেন। ঢাকা সেনানিবাসে সে সময়ে বিমানবাহিনীর যে হেলিপ্যাড ছিল, তার ঠিক উল্টো দিকের একটি গেইট দিয়ে বিমানবন্দরের (পুরনো বিমানবন্দর) ভেতর ঢুকে পড়েন তিনি। এ সময় ফারুককে অনুসরণ করছিল দুটি ট্যাংক। বাকি ট্যাংকগুলো পথ হারিয়ে জাহাঙ্গীর গেইট দিয়ে ফার্মগেইটের দিকে এগোতে থাকে। ফারুক এয়ারপোর্টের পশ্চিম দিকের দেয়াল ভেঙে রক্ষীবাহিনীর হেডকোয়ার্টারের সামনে উপস্থিত হন। ভোর সোয়া ৫টার দিকে মেজর ডালিম ও রিসালদার মোসলেমউদ্দিনের নেতৃত্বে আব্দুর রব সেরনিয়াবাত ও শেখ মণির বাসায় আক্রমণ হয়। শেখ মণি ও তার অন্তঃসত্ত্বা স্ত্রীকে হত্যা করে ঘাতকরা। প্রাণে বেঁচে যান শেখ মণির ছেলে শেখ ফজলে শামস পরশ ও শেখ ফজলে নূর তাপস।

ডালিমের নেতৃত্বে হত্যা করা হয় আবদুর রব সেরনিয়াবাত, তার ১৪ বছর বয়সী মেয়ে বেবী, ১২ বছরের ছেলে আরিফ, চার বছরের নাতি বাবু (আবুল হাসনাত আবদুল্লার ছেলে), ভাতিজা শহীদ সেরনিয়াবাত, ভাগ্নে আবদুল নইম খান রিন্টু (আওয়ামী লীগ নেতা আমীর হোসেন আমুর খালাতো ভাই), তিন অতিথি এবং চারজন গৃহকর্মীকে।

প্রত্যক্ষদর্শীদের বয়ানে সেই কলঙ্কিত কালরাতের বর্ণনা

১৫ আগস্ট, ১৯৭৫। ভোররাত ধানমণ্ডি ৩২ নম্বরের বাড়িটি আক্রান্ত হওয়ার আগেই বঙ্গবন্ধু শেখ মুজিবুর রহমান তার আত্মীয় ও মন্ত্রিসভার সদস্য আবদুর রব সেরনিয়াবাতের হত্যাকাণ্ডের খবর পেয়ে যান। যেনো সময়ের চেয়ে দ্রুত ঘটতে থাকে সবকিছু। বঙ্গবন্ধু নিচতলায় তার ব্যক্তিগত সহকারী এ এফ এম মহিতুল ইসলামকে টেলিফোন করে বলেন, সেরনিয়াবাতের বাসায় দুষ্কৃতিকারীরা আক্রমণ করেছে। জলদি পুলিশ কন্ট্রোল রুমে ফোন করতে হবে। পুলিশ কন্ট্রোল রুমে ফোন করে কোনো সাড়া না পেয়ে মহিতুল গণভবন (তৎকালীন রাষ্ট্রপতির কার্যালয়) এক্সচেঞ্জে চেষ্টা করতে থাকেন। ভোর সাড়ে ৫টার দিকে বঙ্গবন্ধুর বাড়ির রক্ষীরা বিউগল বাজিয়ে জাতীয় পতাকা উত্তোলন শুরু করা মাত্র বাড়ির দিকে দক্ষিণ দিক থেকে সরাসরি আক্রমণ শুরু হয়।

এরমধ্যেই বঙ্গবন্ধু তার ঘরের দরজা খুলে বারান্দায় বেরিয়ে আসেন। ঘটনা শুনে শার্ট-প্যান্ট পড়ে নিচতলায় নামেন শেখ কামাল। সুলতানা কামাল আসেন দোতলা পর্যন্ত। শেখ জামাল তার স্ত্রীকে নিয়ে দোতলায় ফজিলাতুন্নেছা মুজিবের কক্ষে যান। ওদিকে গোলাগুলির মধ্যে অভ্যর্থনা কক্ষে বঙ্গবন্ধুর সামনেই বিভিন্ন জায়গায় ফোন করতে থাকেন মহিতুল। পুলিশ কন্ট্রোল রুম ও গণভবন এক্সচেঞ্জে চেষ্টার এক পর্যায়ে রিসিভার নিয়ে বঙ্গবন্ধু নিজেই বলেন, “আমি প্রেসিডেন্ট শেখ মুজিব বলছি ...”। বঙ্গবন্ধু তার কথা শেষ করতে পারেননি। একঝাঁক গুলি জানালার কাচ ভেঙে অফিসের দেয়ালে লাগে। কাচের এক টুকরোয় মহিতুলের ডান হাতের কনুই জখম হয়। ওই জানালা দিয়ে গুলি আসতেই থাকে। বঙ্গবন্ধু টেবিলের পাশে শুয়ে পড়েন এবং মহিতুলের হাত ধরে কাছে টেনে শুইয়ে দেন।

এর মধ্যেই গৃহকর্মী আব্দুলকে দিয়ে বঙ্গবন্ধুর কাছে তার পাঞ্জাবি ও চশমা পাঠিয়ে দেন ফজিলাতুন্নেছা মুজিব। কিছুক্ষণ পর গুলি থেমে গেলে বঙ্গবন্ধু উঠে দাঁড়িয়ে আব্দুলের হাত থেকে পাঞ্জাবি আর চশমা নিয়ে পরেন। নিচতলার ওই ঘর থেকে বারান্দায় বের হয়ে বঙ্গবন্ধু পাহারায় থাকা সেনা ও পুলিশ সদস্যদের বলেন, “এতো গুলি হচ্ছে, তোমরা কী করছ?” এ কথা বলে বঙ্গবন্ধু দোতলায় চলে যান।

বঙ্গবন্ধু উপরে উঠতে না উঠতেই শেখ কামাল নিচে নেমে বারান্দায় দাঁড়িয়ে বলেন, “আর্মি আর পুলিশ ভাইয়েরা, আপনারা আমার সঙ্গে আসেন।” এ সময় শেখ কামালের পেছনে গিয়ে দাঁড়ান মহিতুল ইসলাম ও পুলিশের ডিভিশনাল সুপারিনটেনডেন্ট (ডিএসপি) নুরুল ইসলাম খান। ঠিক তখনই মেজর নূর, মহিউদ্দিন আহমেদ (ল্যান্সার) এবং ক্যাপ্টেন বজলুল হুদা সৈন্যদের নিয়ে বঙ্গবন্ধুর বাড়িতে ঢোকে। গেটের ভেতর ঢুকেই তারা ‘হ্যান্ডস আপ’ বলে চিৎকার করতে থাকে। মহিতুল ইসলামকে টেনে ঘরের মধ্যে নিয়ে যান নুরুল ইসলাম খান। কোনো কথা না বলেই শেখ কামালের পায়ে গুলি করেন বজলুল হুদা। নিজেকে বাঁচাতে লাফ দিয়ে ঘরের মধ্যে গিয়ে পড়েন শেখ কামাল। মহিতুলকে বলতে থাকেন, “আমি শেখ মুজিবের ছেলে শেখ কামাল, আপনি ওদেরকে বলেন।” মহিতুল ঘাতকদের বলেন, “উনি শেখ মুজিবের ছেলে শেখ কামাল।” এই কথা বলার সঙ্গে সঙ্গে বজলুল হুদা তার হাতের অস্ত্র দিয়ে শেখ কামালের ওপর ব্রাশফায়ার করেন। সঙ্গে সঙ্গে মারা যান শেখ কামাল। এর মধ্যে একটা গুলি মহিতুলের হাঁটুতে, আরেকটা নুরুল ইসলামের পায়ে লাগে।

এ অবস্থাতেই মহিতুলকে টেনে নুরুল ইসলাম তার কক্ষে নিয়ে যান। সেখানে তারা দেখেন, পুলিশের বিশেষ শাখার এক সদস্য দাঁড়িয়ে ভয়ে কাঁপছে। অস্ত্রটা তার পায়ের কাছে পড়ে আছে। মুহূর্তের মধ্যে ওই ঘরে ঢুকে বজলুল হুদা সবাইকে বাইরে গিয়ে দাঁড়াতে বলেন। ভবনের নিচে কী হচ্ছে তার কিছুটা আঁচ করতে পেরেছিলেন বঙ্গবন্ধু। তিনি দোতলায় তার ঘরের দরজা বন্ধ করে বিভিন্ন জায়গায় ফোন করতে থাকেন। এক পর্যায়ে ফোনে তার সামরিক সচিব কর্নেল জামিলউদ্দিনকে পান। তিনি তাকে বলেন, “জামিল, তুমি তাড়াতাড়ি আসো। আর্মির লোকরা আমার বাসা অ্যাটাক করেছে। সফিউল্লাহকে ফোর্স পাঠাতে বল।” 
তৎকালীন সেনাপ্রধান জেনারেল সফিউল্লাহকেও ফোন করেন বঙ্গবন্ধু। তিনি তাকে বলেন, “সফিউল্লাহ তোমার ফোর্স আমার বাড়ি অ্যাটাক করেছে, কামালকে (শেখ কামাল) বোধ হয় মেরে ফেলেছে। তুমি জলদি ফোর্স পাঠাও।" জবাবে সফিউল্লাহ বলেন, “আই অ্যাম ডুয়িং সামথিং। ক্যান ইউ গেট আউট অফ দ্য হাউজ?”

বঙ্গবন্ধুর ফোন পাওয়ার পর কর্নেল জামিল তার ব্যক্তিগত লাল রঙের গাড়িটি নিয়ে বঙ্গবন্ধুর বাসার উদ্দেশ্যে রওনা হন। সঙ্গে ছিলেন গাড়িচালক আয়েনউদ্দিন মোল্লা। কিন্তু পথেই সোবহানবাগ মসজিদের কাছে তাকে গুলি করে হত্যা করে ঘাতকরা। পালিয়ে বেঁচে যান আয়েনউদ্দিন। এদিকে বঙ্গবন্ধুর বাড়ির গেটের সামনে মহিতুল, নুরুল ইসলাম, আব্দুল মতিন, পুলিশের বিশেষ শাখার সদস্যসহ অন্য সদস্যদের সারি বেঁধে দাঁড় করানো হয়। ঘাতকদের একজন পুলিশের বিশেষ শাখার এক সদস্যকে গুলি করলে তিনি পড়ে যান। এরপর ঘাতকরা গুলি করতে করতে ওপরে চলে যায়। তারা শেখ জামালের ঘরের বাথরুমে আশ্রয় নেওয়া গৃহকর্মী আব্দুলকে গুলি করে। হাতে ও পেটে গুলিবিদ্ধ অবস্থাতে তিনি সিঁড়ির পাশে গিয়ে হেলান দিয়ে বসে থাকেন। বঙ্গবন্ধুর ঘরে তিনি ছাড়াও ছিলেন স্ত্রী ফজিলাতুন্নেছা মুজিব, ছেলে শেখ জামাল ও শেখ রাসেল, শেখ কামালের স্ত্রী সুলতানা কামাল, শেখ জামালের স্ত্রী পারভীন জামাল রোজী।

রক্তে ভিজে যায় সিঁড়ি 

ঘাতকরা বঙ্গবন্ধুর ঘরের বাইরে অবস্থান নেয়। গোলাগুলি থামলে বঙ্গবন্ধু দরজা খুলে বারান্দায় বেরিয়ে আসতেই ঘাতকরা তাকে ঘিরে ধরে। মেজর মহিউদ্দিন ও তার সঙ্গের সৈন্যরা বঙ্গবন্ধুকে নিচে নিয়ে যেতে থাকে। ঘাতকদের উদ্দেশে বঙ্গবন্ধু বলেন, “তোরা কী চাস? কোথায় নিয়ে যাবি আমাকে?” বঙ্গবন্ধুর ব্যক্তিত্বের কাছে মহিউদ্দিন ঘাবড়ে যান। বঙ্গবন্ধু বলেন, “তোরা আমাকে কোথায় নিয়ে যাবি, কী করবি- বেয়াদবি করছিস কেন?” এসময় নিচতলা ও দোতলায় সিঁড়ির মাঝামাঝিতে অবস্থান নেয় বজলুল হুদা ও নূর। বঙ্গবন্ধুকে নিচে নিয়ে আসার সময় নূর কিছু একটা বললে মহিউদ্দিন সরে দাঁড়ান। সঙ্গে সঙ্গে বজলুল হুদা ও নূর তাদের স্টেনগান দিয়ে গুলি করেন জাতির জনক বঙ্গবন্ধু শেখ মুজিবুর রহমানকে। বঙ্গবন্ধুর বুকে ও পেটে ১৮টি গুলি লাগে। নিথর দেহ পড়ে থাকে সিঁড়ির মধ্যে। সারা সিঁড়ি ভেসে যায় রক্তে।

এর পরপরই মেজর আজিজ পাশা ও রিসালদার মোসলেউদ্দিন তাদের সৈন্যদলসহ বঙ্গবন্ধুর বাড়িতে ঢোকেন। আজিজ পাশা তার সৈন্যদের নিয়ে দোতলায় চলে যান। তারা বঙ্গবন্ধুর ঘরের দরজায় ধাক্কা দিতে থাকেন। এক পর্যায়ে তারা দরজায় গুলি করেন। ফজিলাতুন্নেছা মুজিব তখন দরজা খুলে দেন এবং ঘরের মধ্যে যারা আছেন, তাদের হত্যা না করার অনুরোধ করেন। কিন্তু ঘাতকরা ফজিলাতুন্নেছা মুজিব, শেখ রাসেল, শেখ নাসের ও রমাকে নিচে নিয়ে আসতে থাকে। সিঁড়িতে বঙ্গবন্ধুর লাশ দেখে কান্নায় ভেঙে পড়েন তার স্ত্রী। চিৎকার করে বলেন, “আমি যাব না, আমাকে এখানেই মেরে ফেল।” 

ফজিলাতুন্নেছা মুজিব নিচে নামতে অস্বীকৃতি জানালে ঘাতকরা শেখ রাসেল, শেখ নাসের ও রমাকে নিচে নিয়ে যায়। আর ফজিলাতুন্নেছা মুজিবকে তার ঘরে ফিরিয়ে নিয়ে যাওয়া হয়। বঙ্গবন্ধুর ঘরে আগে থেকেই ছিলেন শেখ জামাল, সুলতানা কামাল ও রোজী জামাল। ফজিলাতুন্নেছা মুজিবসহ সবাইকে নির্বিচারে গুলি করে হত্যা করে আজিজ পাশা ও রিসালদার মোসলেউদ্দিন। ফজিলাতুন্নেছা মুজিবের নিথর দেহটি ঘরের দরজায় পড়ে থাকে। বাঁ দিকে পড়ে থাকে শেখ জামালের মৃতদেহ। রোজী জামালের মুখে গুলি লাগে। রক্তক্ষরণে বিবর্ণ হয়ে যায় সুলতানা কামালের মুখ।

মায়ের কাছে নেওয়ার কথা বলে হত্যা করা হয় অবুধ শিশু শেখ রাসেলকে 

শেখ নাসের, শেখ রাসেল আর রমাকে এরপর নিচে নিয়ে লাইনে দাঁড় করানো হয়। এসময় শেখ নাসেরকে অফিসের সঙ্গে লাগোয়া বাথরুমে নিয়ে গুলি করা হয়। ১১ বছরের শেখ রাসেল লাইনে দাঁড়িয়ে প্রথমে রমাকে এবং পরে মহিতুল ইসলামকে জড়িয়ে ধরে বলে, “ভাইয়া, আমাকে মারবে না তো?” মহিতুল জবাব দেন, “না ভাইয়া, তোমাকে মারবে না।” এ সময় শেখ রাসেল তার মায়ের কাছে যেতে চাইলে আজিজ পাশা তাকে জোর করে মহিতুলের কাছ থেকে নিয়ে দোতলায় নিয়ে যেতে বলেন। আজিজ পাশার কথামত এক হাবিলদার শেখ রাসেলকে দোতলায় নিয়ে গিয়ে গুলি করে হত্যা করে। এই হত্যাযজ্ঞে ঘরের মেঝেতে রক্তের মোটা স্তর পড়ে যায়। এর মাঝেই লুটপাট চালায় ঘাতকের দল।

বঙ্গবন্ধুর বাড়িতে সেদিন তার দুই মেয়ে ছিলেন না। বড় মেয়ে শেখ হাসিনা স্বামীর সঙ্গে জার্মানিতে ছিলেন। ছোট বোন শেখ রেহানাকেও নিয়ে গিয়েছিলেন তারা। ভাগ্যগুণে তারা বেঁচে যান। আর, বঙ্গবন্ধুর লাশ ছাড়া ১৫ আগস্টে নিহতদের সবার লাশ দাফন করা হয় বনানী কবরস্থানে। 

১৬ আগস্ট সেনাবাহিনীর হেলিকপ্টারে করে বঙ্গবন্ধুর লাশ নিয়ে যাওয়া হয় টুঙ্গিপাড়ায়। সেখানে তাকে দাফন করা হয় তার বাবার কবরের পাশে।

ইনডেমনিটি অধ্যাদেশ জারি করে খুনিদের রক্ষা

বঙ্গবন্ধু হত্যার পর নানা ঘটনার পরিক্রমায় ক্ষমতায় বসেন সামরিক শাসক জিয়াউর রহমান। তার আমলে এই হত্যাকাণ্ডের বিচারের পথ রুদ্ধ করে দেওয়া হয়। জারি করা হয় ইনডেমনিটি অধ্যাদেশ। ১৯৭৫ সালের ২৬ সেপ্টেম্বর খোন্দকার মোশতাকের আদেশে এই কালো অধ্যাদেশটি জারি করা হয়। পরবর্তীতে ১৯৭৫ সালের ৭ নভেম্বর মেজর জেনারেল জিয়াউর রহমান রাষ্ট্রক্ষমতার নিয়ন্ত্রণ নেন। ১৯৭৬ সালের ২৯ এপ্রিল জিয়াউর রহমান নিজেকে প্রধান সামরিক আইন প্রশাসক হিসেবে ঘোষণা করেন। ১৯৭৭ সালের ২১ এপ্রিল নিজেকে রাষ্ট্রপতি বলে ঘোষণা জিয়াউর রহমান। এরপর, ১৯৭৯ সালের ১৮ ফেব্রুয়ারি জিয়াউর রহমানের সামরিক আইনের অধীনে দেশে একটি লোক দেখানো সংসদ নির্বাচন অনুষ্ঠিত হয় এবং বিএনপি জয় লাভ করে। সেই সংসদে, ১৯৭৫ সালের ১৫ আগস্ট থেকে ১৯৭৯ সালের ৯ এপ্রিল পর্যন্ত ইনডেমনিটি অধ্যাদেশ-সহ চার বছরে সামরিক আইনের আওতায় সব অধ্যাদেশ ও ঘোষণাকে সংবিধানের পঞ্চম সংশোধনীর মাধ্যমে আইনি বৈধতা দেওয়া হয়। আইনি সুরক্ষা দিয়ে যেমন বঙ্গবন্ধুর খুনিদের বিচারের পথ বন্ধ করা হয়েছিল, তেমনি তাদের বিভিন্ন দূতাবাসে চাকরি দিয়েও পুরস্কৃত করা হয়। 

বঙ্গবন্ধু হত্যার বিচার

১৯৯৬ সালে শেখ হাসিনার নেতৃত্বে আওয়ামী লীগ ক্ষমতায় ফেরে। ওই বছর ১২ নভেম্বর ইনডেমনিটি অধ্যাদেশ বাতিল করা হয়। ১৯৯৬ সালের ২ অক্টোবর, বঙ্গবন্ধুর আবাসিক একান্ত সহকারী (পিএ) এ এফ এম মোহিতুল ইসলাম ১৯৭৫ সালের ১৫ আগস্ট সংঘটিত নারকীয় হত্যাকাণ্ডের ঘটনায়, ধানমন্ডি থানায় একটি এফআইআর দায়ের করেন। ৩ অক্টোবর বঙ্গবন্ধু হত্যা মামলা সিআইডির কাছে হস্তান্তর করা হয় এবং তারা এই মামলার তদন্ত শুরু করে। ১৯৯৭ সালের ১৫ জানুয়ারি সিআইডি এই মামলায় ২০ জনকে অভিযুক্ত করে মুখ্য মহানগর হাকিমের আদালতে চার্জশিট দাখিল করে। ১৯৯৭ সালের ১ মার্চ ঢাকার মুখ্য মহানগর হাকিম আইনগত আনুষ্ঠানিকতা সম্পন্ন করার পর বিচার কার্যের জন্য মামলাটি ঢাকা জেলা ও দায়রা জজ আদালতে পাঠান। ১৯৯৮ সালের ৮ নভেম্বর মামলার রায়ে বিচারক কাজি গোলাম রসুল ১৫ জন সাবেক সেনা কর্মকর্তাকে মৃত্যুদণ্ড প্রদান করেন। ২০০১ সালের ৩০ এপ্রিল হাই কোর্টের রায়ে ১২ আসামির মৃত্যুদণ্ডাদেশ বহাল থাকে। তাদের মধ্যে আসামি আজিজ পাশা ২০০২ সালে পলাতক অবস্থায় জিম্বাবুয়েতে মারা যান। তবে, ২০০১ সালে বিএনপি-জামায়াত জোট সরকার গঠন করলে আবারও থমকে দাঁড়ায় বঙ্গবন্ধু হত্যাকাণ্ডের বিচার।

২০০৯ সালে আওয়ামী লীগ নেতৃত্বাধীন মহাজোট সরকার গঠন করলে, গতি ফেরে মামলার। উচ্চ আদালতে ২৯দিন শুনানির পর, ২০০৯ সালের ১৯ নভেম্বর চূড়ান্ত রায় ঘোষনা করে। হাইকোর্টে দেওয়া রায় বহাল রেখে মৃত্যুদণ্ডপ্রাপ্ত ৫ আসামির দায়ের করা আপিল আবেদন খারিজ করে দেন বাংলাদেশ সুপ্রিম কোর্টের আপিল বিভাগের পাঁচ সদস্যের বেঞ্চ। রায়ে পঁচাত্তরের ১৫ আগস্ট সপরিবারে জাতির জনক বঙ্গবন্ধু শেখ মুজিবুর রহমানকে হত্যা মামলায় ১২ জনের মৃত্যুদণ্ড বহাল রাখেন উচ্চ আদালত। ২০১০ সালের ২৮ জানুয়ারি বঙ্গবন্ধুর ঘাতকদের মধ্যে সৈয়দ ফারুক রহমান, সুলতান শাহরিয়ার রশিদ খান, আর্টিলারি মুহিউদ্দিন আহমদ, বজলুল হুদা এবং ল্যান্সার এ কে এম মহিউদ্দিনের ফাঁসি কার্যকর করা হয়। পরবর্তীতে আরেক খুনি আব্দুল মাজেদকে ভারত থেকে এনে বিচারের মুখোমুখি করে ফাঁসি কার্যকর করা হয়েছে। 

কিন্তু দীর্ঘ দিন পেরিয়ে গেলেও দেশে ফিরিয়ে আনা সম্ভব হয়নি বঙ্গবন্ধুর পলাতক ৫ খুনিকে। কূটনৈতিক-সহ বিভিন্ন সূত্রে জানা গেছে, যুক্তরাষ্ট্রে আছেন রাশেদ চৌধুরী এবং রিসালদার মোসলেমউদ্দিন। নূর চৌধুরী আছেন কানাডায়। অন্য ঘাতক খন্দকার আব্দুর রশিদ লিবিয়া অথবা কেনিয়ায়, শরিফুল হক ডালিমের অবস্থান পাকিস্তান। 

স্বজনের রক্তে ভেজা মাটিতে শেখ হাসিনার প্রত্যাবর্তন 

১৯৭৫ সালের ১৫ আগস্ট বঙ্গবন্ধু শেখ মুজিবুর রহমানকে সপরিবারে হত্যার সময় দেশের বাইরে ছিলেন তার দুই কন্যা শেখ হাসিনা ও শেখ রেহানা। ১৫ আগস্টের পর তাদের দেশে ফেরার পথ রুদ্ধ হয়ে যায়। স্বামী-সন্তানসহ ছয় বছর বিদেশে কাটিয়ে ১৯৮১ সালের ১৯ মে দেশে ফিরতে সক্ষম হন বঙ্গবন্ধুর বড় মেয়ে শেখ হাসিনা। দুই শিশু সন্তান সজীব ওয়াজেদ জয় এবং সায়মা ওয়াজেদ পুতুলকে লন্ডনে ছোট বোন শেখ রেহানার কাছে রেখে, বাংলাদেশে গণতন্ত্র ও প্রগতিশীলতার রাজনীতি ফেরাতে জীবনের ঝুঁকি নিয়ে দেশে ফেরেন তিনি।

দীর্ঘদিন পরে দেশে ফেরা শেখ হাসিনার জন্য যতটা না আনন্দের ছিল, তার চেয়ে অনেক বেশি বেদনার। ১৯৮১ সালের ১৯ মের সেই রবিবার সকাল থেকেই ছিল কালবৈশাখীর প্রবল ঝড়ো হাওয়া, বেগ ছিল ঘণ্টায় ৬৫ মাইল। ঝড়-বৃষ্টি মাথায় নিয়েই সেদিন বিমানবন্দরমুখী হয়েছিল লাখো মানুষ। মুষলধারার বৃষ্টি তাদের সরাতে পারেনি বিমানবন্দর থেকে। দীর্ঘ সাড়ে ছয় বছর পর দেশের মাটিতে পা রেখেই আবেগে আপ্লুত হয়ে পড়েন শেখ হাসিনা। তাকে এক নজর দেখার জন্য কুর্মিটোলা আন্তর্জাতিক বিমানবন্দর থেকে শের-এ-বাংলা নগর পর্যন্ত সব রাস্তা সেদিন পরিণত হয়েছিল জনসমুদ্রে। আর দেশের মাটিতে পা দিয়েই শেখ হাসিনা বলেছিলেন, 'সব হারিয়ে আমি আপনাদের মাঝে এসেছি; বঙ্গবন্ধু নির্দেশিত পথে তার আদর্শ বাস্তবায়নের মধ্য দিয়ে জাতির জনকের হত্যার প্রতিশোধ গ্রহণে আমি জীবন উৎসর্গ করতে চাই।' তার আগমন উপলক্ষে স্বাধীনতার অজেয় ধ্বনি জয় বাংলা' আবারও লাখো কণ্ঠে উচ্চারিত হয় সেদিন। 

১৯৭৫ এর ১৫ আগস্ট বঙ্গবন্ধু হত্যাকাণ্ডের পর প্রতিকূল পরিবেশে নির্বাসিত প্রবাস জীবন কাটাতে হয় বঙ্গবন্ধুকন্যা শেখ হাসিনা ও শেখ রেহানাকে। সেই অবস্থাতেই, ১৯৮১ সালে অনুষ্ঠিত আওয়ামী লিগের কাউন্সিলে সর্বসম্মতিক্রমে দলের নেতারা শেখ হাসিনাকে সভাপতি নির্বাচিত করেন। দেশে ফেরার পর তিনি দায়িত্ব নেন মুক্তিযুদ্ধে নেতৃত্বদানকারী রাজনৈতিক দল আওয়ামী লীগের। 

দেশে ফিরে, প্রথম দিনেই শেখ হাসিনা ছুটে গিয়েছিলেন ধানমন্ডির ৩২ নম্বরের বাড়িতে। কিন্তু স্বৈলশাসক জিয়াউর রহমানের সরকার তাকে সেদিন ঢুকতে দেয়নি স্বজনের রক্তে ভেজা সেই বাড়িতে। বাড়ির সামনে দাঁড়িয়ে দোয়া পড়ে ফিরে যেতে বাধ্য হন শেখ হাসিনা। 

তথ্যসূত্র:  বঙ্গবন্ধু হত্যা মামলায় এ এফ এম মহিতুল ইসলাম, আব্দুর রহমান শেখ (রমা), মো. সেলিম (আব্দুল), অবসরপ্রাপ্ত হাবিলদার মো. কুদ্দুস শিকদার, অবসরপ্রাপ্ত লেফটেন্যান্ট কর্নেল আব্দুল হামিদ, সাবেক সেনাপ্রধান সফিউল্লাহ, আয়েনউদ্দিন মোল্লা (সোবহানবাগে নিহত বঙ্গবন্ধুর সামরিক সচিব কর্নেল জামিলউদ্দিনের গাড়িচালক) এর সাক্ষ্য এবং অবসরপ্রাপ্ত লেফটেন্যান্ট কর্নেল আব্দুল হামিদের বই ‘তিনটি সেনা অভ্যুত্থান ও কিছু না বলা কথা’ এবং মামলা সংক্রান্ত বিভিন্ন প্রতিবেদন।



দীর্ঘ মুক্তিসংগ্রাম এবং স্বাধীনতার পথে অভিযাত্রা

রাষ্ট্রভাষা বাংলা চাই
'মোদের গরব মোদের আশা আমরি বাংলা ভাষা' অতুলপ্রসাদ সেনের এই কথা প্রতিটি বাঙালিরই মনের কথা। মা, মাটি আর মুখের বোল- এই তিনে মনুষ্য জন্মের সার্থকতা। নিজের মুখের ভাষার চেয়ে মধুর আর কিছু হতে পারে না। মাতৃভাষার অধিকারকে বুকের রক্ত দিয়ে আপন করে নেওয়ার ইতিহাস আমাদের। যতদিন লাল সবুজের পতাকা খচিত এই বাংলাদেশ থাকবে, বাঙালি থাকবে, বঙ্গবন্ধু থাকবে, ততদিন পৃথিবীর বুকে বাংলা ভাষা আপন মহিমায় চির জাগরিত থাকবে। এই ভাষা আন্দোলন সংগঠিত করার ক্ষেত্রে জাতির পিতা বঙ্গবন্ধু শেখ মুজিবুর রহমানের অসামান্য অবদান রয়েছে। ১৯৪৭ সালে ভাষা আন্দোলনের সূচনা পর্ব থেকে শেষ পর্যন্ত ছিলেন সক্রিয় ছিলেন তিনি।﻿

 

দেশভাগের পরেই ভাষার অধিকারের জন্য লড়াই শুরু হলো 

 

১৯৪৭ সালে ভারত-পাকিস্তান ভাগ হলো। এর পরপরই পাকিস্তানের নবগঠিত দুই প্রদেশের মধ্যে পূর্ব বাংলার প্রতি তৎকালীন পশ্চিম পাকিস্তানি শাসকগোষ্ঠী ভাষাসহ অন্যান্য ক্ষেত্রে বৈষম্যমূলক আচরণ শুরু করে। ফলে শুরু হয় ভাষা আন্দোলন। ১৯৪৭ সালে পাকিস্তান সৃষ্টির পরেই, কলকাতার সিরাজউদ্দৌলা হোটেলে পূর্ব-পাকিস্তানের পরবর্তী কর্তব্য নির্ধারণে সমবেত হয়েছিলেন কিছু সংখ্যক রাজনৈতিক কর্মী। সেই বৈঠকে পাকিস্তানে একটি অসাম্প্রদায়িক রাজনৈতিক আন্দোলন ও সংগঠন করার ব্যাপারে সিদ্ধান্ত হয়। এই প্রক্রিয়ার সঙ্গে সম্পৃক্ত ছিলেন তরুণ নেতা শেখ মুজিবুর রহমান।

 

১৯৪৭ সালের ৬ ও ৭ সেপ্টেম্বর ঢাকায় অনুষ্ঠিত পূর্ব-বাংলা তথা পূর্ব-পাকিস্তানের কর্মী সম্মেলনে গণতান্ত্রিক যুবলীগ গঠিত হয়। সম্মেলনে ভাষা বিষয়ক কিছু প্রস্তাব গৃহীত হয়। এ প্রসঙ্গে ভাষা সৈনিক গাজীউল হক বলেছেন, ‘সম্মেলনের কমিটিতে গৃহীত প্রস্তাবগুলো পাঠ করলেন সেদিনের ছাত্রনেতা শেখ মুজিবুর রহমান। ভাষা সম্পর্কিত প্রস্তাব উত্থাপন করে তিনি বললেন: পূর্ব-পাকিস্তান কর্মী সম্মেলন প্রস্তাব করিতেছে যে, বাংলা ভাষাকে পূর্ব পাকিস্তানের লিখার বাহন ও আইন আদালতের ভাষা করা হউক। সমগ্র পাকিস্তানের রাষ্ট্রভাষা কী হইবে তৎসম্পর্কে আলাপ-আলোচনা ও সিদ্ধান্ত গ্রহণের ভার জনসাধারণের উপর ছাড়িয়া দেওয়া হউক। এবং জনগণের সিদ্ধান্তই চূড়ান্ত বলিয়া গৃহীত হউক। ভাষা আন্দোলন ও বঙ্গবন্ধু গ্রন্থে এভাবেই বিষয়টি লিখেছেন গাজীউল হক।

 

দেশভাগের পর, বঙ্গবন্ধু শেখ মুজিবুর রহমান ভারত থেকে তৎকালীন পূর্ব-বাংলায় প্রত্যাবর্তনের পর, সরাসরি ভাষা আন্দোলনে যুক্ত হন। আন্দোলনের শুরুতে তমদ্দুন মজলিসের রাষ্ট্রভাষা আন্দোলন সংক্রান্ত কার্যক্রমে অংশ নেন তিনি। বঙ্গবন্ধুর প্রথম জীবনীকার অধ্যাপক ড. মযহারুল ইসলাম তার 'বঙ্গবন্ধু শেখ মুজিব'  গ্রন্থে বলেন,  ১৯৪৭ সালে রাষ্ট্রভাষা সংগ্রাম পরিষদের সঙ্গে বাংলা ভাষার দাবির সপক্ষে স্বাক্ষর সংগ্রহ অভিযানে অংশগ্রহণ করেন এবং বিভিন্ন মিটিং মিছিলে অংশগ্রহণ করেন শেখ মুজিব। ১৯৪৭ সালের ৫ ডিসেম্বর খাজা নাজিমুদ্দিনের বাসভবনে মুসলিম লীগ ওয়ার্কিং কমিটির বৈঠকে চলাকালে বাংলাকে রাষ্ট্রভাষা করার দাবিতে অনুষ্ঠিত মিছিলে অংশগ্রহণ করেন এবং নেতৃত্বদান করেন তিনি।

 

১৯৪৭ সালের ডিসেম্বরে, সমকালীন রাজনীতিবিদসহ ১৪ জন ভাষাবীর সর্বপ্রথম ভাষা-আন্দোলনসহ অন্যান্য দাবি সংবলিত ২১ দফা দাবি নিয়ে একটি ইশতেহার প্রণয়ন করে। এটি ছোট পুস্তিকা আকারে প্রকাশিত হয়েছিল, যার নাম ‘রাষ্ট্র্রভাষা-২১ দফা ইশতেহার- ঐতিহাসিক দলিল’। এই ইশতেহার প্রণয়নে শেখ মুজিবুর রহমানের অবদান ছিল অনস্বীকার্য এবং তিনি ছিলেন অন্যতম স্বাক্ষরদাতা।

 

কলকাতা থেকে শেখ মুজিবুর রহমান, জহিরুদ্দিন, নঈমুদ্দিনের মতো নেতারা প্রথমে ঢাকার ১৫০ মোগলটুলীতে সমবেত হন। ১৯৪৮ সালের ৪ জানুয়ারি গঠিত হয় ছাত্রলীগ। ভাষা আন্দোলনের ইতিহাসে এই সংগঠনটির ভূমিকা খুবই স্মরণীয়। বঙ্গবন্ধু শেখ মুজিবুর রহমানের নেতৃত্বে প্রতিষ্ঠিত ছাত্রলীগের ১০ দফা দাবির মধ্যে পাকিস্তানের অন্যতম রাষ্ট্রভাষা বাংলা করার ও সামরিক বাহিনীতে বাঙালিদের নিয়োগ এবং বাধ্যতামূলক সামরিক শিক্ষার দাবি ছিল অন্যতম।

 

১৯৪৮ সালের ২৬ ফেব্রুয়ারির ধর্মঘট চলাকালীন ঢাকা বিশ্ববিদ্যালয় প্রাঙ্গণে তমদ্দুন মজলিস প্রধান অধ্যাপক আবুল কাসেমের সভাপতিত্বে এক সমাবেশ হয়। ঢাকা বিশ্ববিদ্যালয়, ঢাকা মেডিক্যাল কলেজ, ইঞ্জিনিয়ারিং কলেজের ছাত্ররা ক্লাস বর্জন করে দলে দলে এই সমাবেশে যোগদান করেন। ২৬ ফেরুয়ারি ধর্মঘটে শেখ মুজিবের ভূমিকা প্রসঙ্গে ড. মযহারুল ইসলাম বলেন, ‘এই মিছিলের সমগ্র ব্যবস্থাপনায় ও পরিচালনায় শেখ মুজিব বলিষ্ঠ নেতৃত্বদান করেন। শেখ মুজিবসহ সব প্রগতিবাদী ছাত্রনেতাই বাংলা ভাষার দাবিকে প্রতিষ্ঠিত করার জন্য একটি সর্বাত্মক আন্দোলন গড়ে তোলার প্রয়োজনীয়তা গভীরভাবে অনুভব করেন।’

 

১৯৪৮ সালের ২ মার্চ ফজলুল হক মুসলিম হলে তমদ্দুন মজলিস ও মুসলিম ছাত্রলীগের যৌথ সভায় রাষ্ট্রভাষা সংগ্রাম পরিষদ পুনর্গঠন করা হয়। এই সভায় যারা উপস্থিত ছিলেন, তাদের মধ্যে শেখ মুজিবুর রহমান, শামসুল হক, অলি আহাদ, মুহম্মদ তোয়াহা, আবুল কাসেম, রণেশ দাশ গুপ্ত, অজিত গুহ প্রমুখের নাম উল্লেখ্যযোগ্য। সভায় গণপরিষদ সিদ্ধান্ত ও মুসলিম লীগের বাংলা ভাষা বিরোধী কার্যকলাপের বিরুদ্ধে সক্রিয় আন্দোলন গড়ে তোলার উদ্দেশ্যে এই সর্বদলীয় রাষ্ট্রভাষা সংগ্রাম পরিষদ গঠন করা হয়। এতে গণআজাদী লীগ, গণতান্ত্রিক যুবলীগ, পূর্ব পাকিস্তান মুসলিম ছাত্রলীগ, তমদ্দুন মজলিস, ছাত্রাবাসগুলোর সংসদ প্রভৃতি ছাত্র ও যুব প্রতিষ্ঠান দুজন করে প্রতিনিধি দান করেন। রাষ্ট্রভাষা সংগ্রাম পরিষদের আহ্বায়ক মনোনীত হন শামসুল আলম। এই সংগ্রাম পরিষদ গঠনে শেখ মুজিব বিশেষভাবে সক্রিয় ছিলেন এবং তার ভূমিকা ছিল যেমন বলিষ্ঠ তেমনি সুদূরপ্রসারী।

 

১৯৪৮ সালের ১১ মার্চ ভাষা আন্দোলনের ইতিহাসে এক অনন্য অবিস্মরণীয় দিন। এই দিনে রাষ্ট্রভাষা বাংলার দাবিতে সর্বাত্মক সাধারণ ধর্মঘট পালিত হয়। এটাই ছিল ভাষা আন্দোলনের ইতিহাসে, তথা পাকিস্তান প্রতিষ্ঠার পর এ দেশে প্রথম সফল হরতাল। এই হরতালে শেখ মুজিব নেতৃত্ব প্রদান করেন এবং পুলিশি নির্যাতনের শিকার হয়ে গ্রেফতার হন। ভাষাসৈনিক অলি আহাদ তার ‘জাতীয় রাজনীতি ১৯৪৫ থেকে ১৯৭৫’ গ্রন্থে লিখেছেন, ‘আন্দোলনে অংশগ্রহণ করার নিমিত্তে শেখ মুজিবুর রহমান গোপালগঞ্জ হতে ১০ মার্চ ঢাকায় আসেন। ১১ মার্চের হরতাল কর্মসূচিতে যুবক শেখ মুজিব এতটাই উৎসাহিত হয়েছিলেন যে, এ হরতাল ও কর্মসূচি তার জীবনের গতিধারা নতুনভাবে প্রবাহিত করে।'

 

রাষ্ট্রভাষা আন্দোলনের ইতিহাসে ঐতিহাসিক ১১ মার্চের গুরুত্ব এবং গ্রেফতার প্রসঙ্গে বঙ্গবন্ধু বলেছেন, ‘রাষ্ট্রভাষা আন্দোলন ১৯৫২ সালের ২১ ফেব্রুয়ারি নয়, মূলত শুরু হয়েছিল ১৯৪৮ সালের ১১ মার্চ (সূত্র: দৈনিক আজাদ, ১৬ ফেব্রুয়ারি, ১৯৭১)। ১৯৪৮ সালের ১১ মার্চ ছাত্রলীগের নেতৃত্বে সর্বদলীয় রাষ্ট্রভাষা পরিষদ গঠনের মাধ্যমে আমাদের আন্দোলন শুরু হয়। সেদিনই সকাল ৯ ঘটিকার সময় আমি আমি গ্রেফতার হই। আমার সহকর্মীদেরও গ্রেফতার করা হয়। এরপর ধাপে ধাপে আন্দোলন চলতে থাকে।’ অবশ্য, ১৫ মার্চ তিনি কারামুক্তি লাভ করেন।

 

এরপর, ১৯৪৮ সালের ১৬ মার্চ, ঢাকা বিশ্ববিদ্যালয়ের বটতলায় ভাষা আন্দোলনকে বেগবান করার লক্ষ্যে এক সাধারণ ছাত্রসভা অনুষ্ঠিত হয়। সভা শেষে পূর্ববাংলা আইন পরিষদ ভবন অভিমুখে এক মিছিল বের হয়। ওই সভায় সভাপতিত্ব করেন সদ্য কারামুক্ত নেতা শেখ মুজিবুর রহমান।

 

১৯৪৮ সালের ১৭ মার্চ ঢাকা বিশ্ববিদ্যালয়ের বটতলায় পূর্ব পাকিস্তান মুসলিম ছাত্রলীগের আহ্বানে নঈমুদ্দিন আহমদের সভাপতিত্বে এক সভা অনুষ্ঠিত হয়। সেই সভায় শেখ মুজিব অংশগ্রহণ করেন। শেখ মুজিব, তাজউদ্দিন আহমদ, মোহাম্মদ তোয়াহা, নঈমুদ্দিন আহমদ, শওকত আলী, আবদুল মতিন, শামসুল হক প্রমুখ যুবনেতার কঠোর সাধনার ফলে বাংলা ভাষার আন্দোলন সমগ্র পূর্ব বাংলায় একটি গণআন্দোলন হিসেবে ছড়িয়ে পড়ে। জনসভা, মিছিল আর স্লোগানে সমগ্র বাংলাদেশ যেন কেঁপে কেঁপে উঠতে লাগল। রাস্তায়, দেয়ালে-দেয়ালে পোস্টার- ‘রাষ্ট্র ভাষা বাংলা চাই’ দাবি আদায়ের জন্য ভাষা সংগ্রাম কমিটি অক্লান্তভাবে কাজ করে যেতে লাগলো। আন্দোলনে জড়িত থাকার কারণে ১৯৪৯ সালে দুবার গ্রেফতার হন শেখ মুজিবুর রহমান।

 

১৯৫২ সালে ভাষা আন্দোলনের বিস্ফোরণ পর্বে শেখ মুজিব জেলে ছিলেন। ব্যক্তিগতভাবে রাজনৈতিক ময়দানে অনুপস্থিত থাকলেও, জেলে বসেও নিয়মিত আন্দোলনকারীদের সঙ্গে যোগাযোগ রাখতেন এবং প্রয়োজনীয় নির্দেশ প্রদান করতেন তিনি। এ প্রসঙ্গে ভাষাসৈনিক গাজীউল হক তার 'আমার দেখা আমার লেখা' স্মৃতিকথায় লিখেছেন, ‘১৯৪৯ সালের অক্টোবর মাসে গ্রেফতার হওয়ার পর, জনাব শেখ মুজিবুর রহমান ১৯৫২ সালের ফেব্রুয়ারি পর্যন্ত বিভিন্ন জেলে আটক ছিলেন। ফলে স্বাভাবিক কারণেই ১৯৫২ সালে ভাষা আন্দোলনে সক্রিয়ভাবে অংশগ্রহণ করা তার পক্ষে সম্ভব ছিল না। তবে জেলে থেকেই তিনি আন্দোলনের নেতৃবৃন্দের সঙ্গে যোগাযোগ রক্ষা করে চলতেন এবং বিভিন্ন বিষয়ে পরামর্শ দিতেন।’ রাষ্ট্রভাষা আন্দোলনে যারা গুরুত্বপূর্ণ নেতৃত্বে ছিলেন, যেমন- আব্দুস সামাদ আজাদ, জিল্লুর রহমান, কামরুজ্জামান, আব্দুল মমিন; তারা সবাই একবাক্যে স্বীকার করেছেন যে, বঙ্গবন্ধু জেলখানা থেকে এবং পরে হাসপাতালে থাকাকালীন আন্দোলন সম্পর্কে চিরকুটের মাধ্যমে নির্দেশ পাঠাতেন। ভাষাসৈনিক, প্রখ্যাত সাংবাদিক আবদুল গাফ্ফার চৌধুরী ‘একুশকে নিয়ে কিছু স্মৃতি, কিছু কথা’ প্রবন্ধে বলেছেন: শেখ মুজিব ১৯৫২ সালের ফেব্রুয়ারি মাসের ১৬ তারিখ ফরিদপুর জেলে যাওয়ার আগে ও পরে ছাত্রলীগের একাধিক নেতার কাছে চিরকুট পাঠিয়েছেন।

 

১৯৫২: রক্তাক্ত রাজপথ

 

মুজিব তখন কারাগারে। ১৯৫২ সালের ৪ ফেব্রুয়ারি ঢাকা শহরের সমস্ত শিক্ষা প্রতিষ্ঠানে ছাত্র ধর্মঘট হয়েছিল। মিছিল করে সারা শহর প্রদক্ষিণ করেছিল শত সহস্র ছাত্র-জনতা। মিছিল শেষে বেলতলায় জমা হয়েছে। শামসুল হক চৌধুরী, আব্দুস সামাদ আজাদের মাধ্যমে সংবাদ পাঠিয়েছেন শেখ মুজিব, সমর্থন জানিয়েছেন২১ ফেব্রুয়ারি দেশব্যাপী হরতালের প্রতি। একটি বাড়তি উপদেশ দেন, মিছিল করে সেদিন আইনসভা ঘেরাও করতে হবে এবং বাংলা ভাষার প্রতি সমর্থন জানিয়ে আইনসভার সদস্যদের স্বাক্ষর সংগ্রহ করতে হবে। আরও একটি খবর পাঠান, তা হলো- তিনি এবং মহিউদ্দিন সাহেব রাজবন্দিদের মুক্তির দাবিতে অনশন করবেন। একুশে ফেব্রুয়ারি হরতাল হবে।

 

এদিকে, অনশনের নোটিশ দেওয়ার পর বঙ্গবন্ধুকে ফরিদপুর জেলে স্থানান্তর করা হলো ১৬ ফেব্রুয়ারি। যাওয়ার সময় নারায়ণগঞ্জ স্টিমার ঘাটে তার সঙ্গে দেখা করলেন জনাব শামসুদ্দোহাসহ অনেকে। ১৯ ফেব্রুয়ারি ঢাকা বিশ্ববিদ্যালয়ে শেখ মুজিবসহ সমস্ত রাজবন্দির মুক্তির দাবিতে সভা হলো। এবং ২১ ফেব্রুয়ারি সব বাধা উপেক্ষা করে মিছিল বের করলো ছাত্র-জনতা। পকিস্তানি জান্তারা সেই মিছিলে গুলি চালালে সালাম-বরকত-রফিক-জব্বারদের বুকের রক্ত ঢেলে রঞ্জিত হলো রাজপথ। 

 

১৯৫৩ সালে একুশের প্রথম বার্ষিকী পালনেও বঙ্গবন্ধুর যথেষ্ট ভূমিকা ছিল। সেদিন সব আন্দোলন, মিছিল এবং নেতৃত্বের পুরোভাগে ছিলেন বঙ্গবন্ধু শেখ মুজিবুর রহমান। আরমানিটোলা ময়দানে অনুষ্ঠিত জনসভায় তিনি সেদিন একুশে ফেব্রুয়ারিকে শহীদ দিবস হিসেবে ঘোষণা দেওয়ার আহ্বান এবং অবিলম্বে বাংলাকে রাষ্ট্রভাষা করার দাবি জানান।

 

পরবর্তীতে, ১৯৫৬ সালের ১৭ জানুয়ারি অনুষ্ঠিত আইন পরিষদের অধিবেশনে বঙ্গবন্ধু সংসদের দৈনন্দিন কার্যসূচি বাংলা ভাষায় মুদ্রণের দাবি জানান। একই সালের ৭ ফেব্রুয়ারির অধিবেশনে তিনি খসড়া শাসনতন্ত্রের অন্তর্গত জাতীয় ভাষা সংক্রান্ত প্রশ্নে তিনি বলেছিলেন, ''পূর্ববঙ্গে আমরা সরকারি ভাষা বলতে রাষ্ট্রীয় ভাষা বুঝি না। কাজেই খসড়া শাসনতন্ত্রে রাষ্ট্রের ভাষা সম্পর্কে যে সব শব্দ ব্যবহৃত হয়েছে তা কুমতলবে করা হয়েছে। পাকিস্তানের জনগণের শতকরা ৫৬ ভাগ লোকই বাংলা ভাষায় কথা বলে, রাষ্ট্রীয় ভাষার প্রশ্নে কোনো ধোঁকাবাজি করা যাবে না। পূর্ববঙ্গের জনগণের দাবি এই যে, বাংলাও রাষ্ট্রীয় ভাষা হোক।'' ১৬ ফেব্রুয়ারি তারিখের আইন সভার অধিবেশনেও তিনি বাংলাকে রাষ্ট্রভাষা করার দাবি জানান।

 

১৯৫৪ সালে প্রাদেশিক পরিষদ নির্বাচনে যুক্তফ্রন্ট জয়লাভ করলে, ৭ মে অনুষ্ঠিত গণপরিষদের অধিবেশনে, বাংলাকে পাকিস্তানের অন্যতম রাষ্ট্রভাষা হিসেবে স্বীকৃতি দেওয়া হয়। বাংলাকে পাকিস্তানের দ্বিতীয় রাষ্ট্রভাষা হিসাবে স্বীকৃতি দিয়ে সংবিধানে পরিবর্তন আনা হয় ১৯৫৬ সালের ২৯ ফেব্রুয়ারি। এর পেছনেও বিশেষ অবদান রয়েছে বঙ্গবন্ধুর।   

 

আমরি বাংলা ভাষা

 

১৯৭২ সালের সংবিধানে তিনি বাংলাকে রাষ্ট্রভাষা হিসেবে গ্রহণ করেন। এটাই ছিল পৃথিবীর ইতিহাসে প্রথম বাংলা ভাষায় প্রণীত সংবিধান।

 

দেশ স্বাধীনের পর, ১৯৭৫ সালের ১২ মার্চ রাষ্ট্রপতি থাকাকালীন, বঙ্গবন্ধু শেষ মুজিবুর রহমান অফিসের কাজে বাংলাভাষা প্রচলনের প্রথম সরকারি নির্দেশ জারি করেন। রাষ্ট্রপতি শেখ মুজিবুর রহমান কর্তৃক জারিকৃত এক আদেশে বলা হয়, “গণপ্রজাতন্ত্রী বাংলাদেশ সরকারের রাষ্ট্রভাষা বাংলা। বাংলা আমাদের জাতীয় ভাষা। তবুও অত্যন্ত দুঃখের সঙ্গে লক্ষ্য করছি যে, স্বাধীনতার তিন বছর পরও অধিকাংশ অফিস আদালতে মাতৃভাষার পরিবর্তে বিজাতীয় ইংরেজি ভাষায় নথিপত্র লেখা হচ্ছে। মাতৃভাষার প্রতি যার ভালোবাসা নেই, দেশের প্রতি যে তার ভালোবাসা আছে একথা বিশ্বাস করতে কষ্ট হয়। দীর্ঘ তিন বছর অপেক্ষার পরও বাংলাদেশের বাঙালি কর্মচারীরা ইংরেজি ভাষায় নথি লিখবেন সেটা অসহনীয়। এ সম্পর্কে আমার পূর্ববর্তী নির্দেশ সত্ত্বেও এ ধরনের অনিয়ম চলছে। আর এ উচ্ছৃঙ্খলতা চলতে দেয়া যেতে পারে না।”

ছয় দফা বাঙালির 'স্বাধীনতার সনদ'
﻿﻿﻿আমরা ৭ জুন ছয় দফা দিবস হিসেবে পালন করি। ২০২০ সাল বাঙালির জীবনে এক অনন্য বছর হিসেবে আবির্ভূত হয়েছে। আমাদের অর্থাৎ বাংলাদেশের জনগণের জন্য এ বছরটা অত্যন্ত গুরুত্বপূর্ণ। জাতির পিতা বঙ্গবন্ধু শেখ মুজিবুর রহমানের জন্মশতবার্ষিকী উদ্যাপনে ব্যাপক কর্মসূচির আয়োজন করা হয়েছিল। শুধু বাংলাদেশেই নয়, বিশ্বব্যাপী প্রবাসী বাঙালিরাও প্রস্তুতি নিয়েছিলেন। ইউনেসকো এ দিবসটি উদ্যাপনের সিদ্ধান্ত নেয় এবং জাতিসংঘের সদস্যভুক্ত দেশগুলোও প্রস্তুতি নিয়েছিল। জাতিসংঘ ইতিমধ্যে একটি স্মারক ডাকটিকিট প্রকাশ করেছে।

যখন এমন ব্যাপক আয়োজন চলছে, তখনই বিশ্বব্যাপী এক মহামারি দেখা দিল। করোনাভাইরাস বা কোভিড-১৯ নামক এক সংক্রামক ব্যাধি বিশ্ববাসীকে এমনভাবে সংক্রমিত করছে যে বিশ্বের প্রায় সব দেশই এর দ্বারা আক্রান্ত এবং অর্থনৈতিক, সামাজিক, সাংস্কৃতিক—সকল কার্যক্রম স্থবির হয়ে পড়েছে। বাংলাদেশও এ ভাইরাস থেকে মুক্ত নয়। এমতাবস্থায়, আমরা জনস্বার্থে সকল কার্যক্রম বিশেষ করে যেখানে জনসমাগম হতে পারে, সে ধরনের কর্মসূচি বাতিল করে দিয়ে কেবল রেডিও, টেলিভিশন বা ডিজিটাল মাধ্যমে কর্মসূচি পালন করছি।

১৯৬৬ সালে বাঙালির মুক্তি সনদ ছয় দফা ঘোষণা দিয়েছিলেন জাতির পিতা বঙ্গবন্ধু শেখ মুজিবুর রহমান। আমি পরম শ্রদ্ধাভরে স্মরণ করি জাতির পিতা বঙ্গবন্ধু শেখ মুজিবুর রহমানকে, শ্রদ্ধা জানাই আমার মা বঙ্গমাতা বেগম ফজিলাতুন্নেছাকে। ৭ জুনের কর্মসূচি সফল করতে তিনি অনন্য ভূমিকা পালন করেছিলেন। স্মরণ করি ১৯৭৫ সালের ১৫ আগস্টে শাহাদতবরণকারী আমার পরিবারের সদস্যদের। শ্রদ্ধা জানাই জাতীয় চার নেতাকে এবং মহান মুক্তিযুদ্ধের সকল শহীদ ও নির্যাতিত মা-বোনকে।

ছয় দফা দাবির আত্মপ্রকাশ

১৯৬৬ সালের ৫ ফেব্রুয়ারি লাহোরে চৌধুরী মোহাম্মদ আলীর বাসভবনে কাউন্সিল মুসলিম লীগের সভাপতি সৈয়দ মোহাম্মদ আফজালের সভাপতিত্বে বিরোধী দলের সম্মেলন শুরু হয়। সাবজেক্ট কমিটির এই সভায় বঙ্গবন্ধু শেখ মুজিবুর রহমান ছয় দফা দাবি পেশ করেন। প্রস্তাব গৃহীত হয় না। পূর্ব বাংলার ফরিদ আহমদও প্রস্তাবের বিরোধিতা করেন।

৬ ফেব্রুয়ারি পশ্চিম পাকিস্তানের কয়েকটি পত্রিকা এ দাবি সম্পর্কে উল্লেখ করে বলে যে পাকিস্তানের দুটি অংশ বিচ্ছিন্ন করার জন্যই ছয় দফা দাবি আনা হয়েছে। ১০ ফেব্রুয়ারি বঙ্গবন্ধু শেখ মুজিব সংবাদ সম্মেলন করে এর জবাব দেন। ১১ ফেব্রুয়ারি তিনি ঢাকায় ফিরে আসেন। বিমানবন্দরেই তিনি সাংবাদিকদের সামনে ছয় দফা সংক্ষিপ্তাকারে তুলে ধরেন।

ছয় দফা দাবিতে পাকিস্তানের প্রতিটি প্রদেশকে স্বায়ত্তশাসন দেওয়ার প্রস্তাব ছিল। কিন্তু পাকিস্তানের অন্যান্য রাজনৈতিক দল এ দাবি গ্রহণ বা আলোচনা করতেও রাজি হয়নি। বঙ্গবন্ধু ফিরে আসেন ঢাকায়।

আওয়ামী লীগের কার্যকরী কমিটিতে ছয় দফা দাবি পাস করা হয়। আওয়ামী লীগের কাউন্সিল অধিবেশনে এ দাবি গ্রহণ করা হয়। ব্যাপকভাবে এ দাবি প্রচারের সিদ্ধান্ত নেওয়া হয়। সিদ্ধান্ত হয় দলের নেতৃবৃন্দ পুরো পূর্ব পাকিস্তান সফর করে জনগণের কাছে এ দাবি তুলে ধরবেন। ছয় দফা দাবির ওপর বঙ্গবন্ধুর লেখা একটি পুস্তিকা দলের সাধারণ সম্পাদকের নামে প্রকাশ করা হয়। লিফলেট, প্যাম্ফলেট, পোস্টার ইত্যাদির মাধ্যমেও এ দাবিনামা জনগণের কাছে তুলে ধরা হয়।

কেন ছয় দফা দাবি

১৯৬৫ সালে পাকিস্তান ও ভারতের মধ্যে যে যুদ্ধ হয়েছিল, সে যুদ্ধের সময় পূর্ববঙ্গ বা তদানীন্তন পূর্ব পাকিস্তানের জনগণ ছিল সম্পূর্ণ অরক্ষিত। পাকিস্তানের কেন্দ্রীয় সরকারের কাছে এই অঞ্চলের সুরক্ষার কোনো গুরুত্বই ছিল না। ভারতের দয়ার ওপর ছেড়ে দেওয়া হয়েছিল পূর্ব বাংলাকে। ভারত সে সময় যদি পূর্ববঙ্গে ব্যাপক আক্রমণ চালাত, তাহলে ১ হাজার ২০০ মাইল দূর থেকে পাকিস্তান কোনোভাবেই এই অঞ্চলকে রক্ষা করতে পারত না। অন্যদিকে তখনকার যুদ্ধের চিত্র যদি পর্যালোচনা করি, তাহলে আমরা দেখি পাকিস্তানের লাহোর পর্যন্ত ভারত দখল করে নিত যদি না বেঙ্গল রেজিমেন্টের বাঙালি সৈনিকেরা সাহসের সঙ্গে ভারতের সামরিক আক্রমণের মোকাবিলা করত।

পূর্ব পাকিস্তানে সেনা, নৌ ও বিমানবাহিনীর কোনো শক্তিশালী ঘাঁটি কখনো গড়ে তোলা হয়নি। পাকিস্তান সেনাবাহিনীর ১৪ ডিভিশনের একটা হেডকোয়ার্টার ছিল খুবই দুর্বল অবস্থায়। আর সামরিক বাহিনীতে বাঙালির অস্তিত্ব ছিল খুবই সীমিত। ১৯৫৬ সালে দৈনিক ডন পত্রিকার এক প্রতিবেদনে বাঙালিদের অবস্থান তুলে ধরা হয়েছিল। 

 পদবি                            পশ্চিম পাকিস্তান                                       পূর্ববঙ্গ

জেনারেল                      ৩ জন                                                ০

মেজর জেনারেল                 ২০ জন                                                   ০

ব্রিগেডিয়ার                        ৩৪ জন                                                  ০

কর্নেল                             ৪৯ জন                                      ১ জন (বাংলা বলতেন না)

লে. কর্নেল                       ১৯৮ জন                                               ২ জন

মেজর                             ৫৯০ জন                                             ১০ জন

নৌবাহিনী অফিসার              ৫৯৩ জন                                            ৭ জন

বিমানবাহিনী অফিসার           ৬৪০ জন                                           ৪০ জন 

অর্থাৎ, পাকিস্তান সামরিক বাহিনীতে সর্বোচ্চ পদে তা-ও লেফটেন্যান্ট কর্নেল পদে মাত্র ২ জন বাঙালি অফিসার ছিলেন। অথচ যুদ্ধের সময় বাঙালি সৈনিকেরাই সবচেয়ে সাহসের পরিচয় দিয়েছিলেন।

ওই যুদ্ধের পর তাসখন্দে ভারত ও পাকিস্তানের মধ্যে একটা চুক্তি স্বাক্ষরিত হয়, যা তাসখন্দ চুক্তি নামে পরিচিত। সেখানেও পূর্ববঙ্গের স্বার্থের বা নিরাপত্তার বিষয়টি উপেক্ষিত হয়।

একটু পেছন ফিরে তাকালে আমরা দেখি যে বাঙালির বিরুদ্ধে সব সময় পাকিস্তানের শাসক চক্র বৈমাত্রেয়সুলভ আচরণ করেছে।

প্রথম আঘাত হানে বাংলা ভাষা বা আমাদের মাতৃভাষার ওপর। তারা আমাদের মাতৃভাষায় কথা বলার অধিকার কেড়ে নেওয়ার চক্রান্ত শুরু করে। রক্ত দিয়ে মাতৃভাষার মর্যাদা রক্ষা করে বাঙালিরা। সে ভাষা আন্দোলন শুরু করেছিলেন ঢাকা বিশ্ববিদ্যালয়ের তৎকালীন ছাত্র শেখ মুজিবুর রহমান, ১৯৪৮ সালে। মূলত তখন থেকেই তিনি উপলব্ধি করেছিলেন, পশ্চিম পাকিস্তানিদের শাসন-শোষণ ও বঞ্চনা থেকে মুক্তি পেতে হবে।

বাঙালিরা সব সময়ই পশ্চিমাদের থেকে শিক্ষা-দীক্ষা, সাংস্কৃতিক চর্চায় সমৃদ্ধ ছিল। পাকিস্তান সৃষ্টির আন্দোলনেও অগ্রণী ভূমিকা ছিল এই অঞ্চলের মানুষের। জনসংখ্যার দিক থেকেও সংখ্যাগরিষ্ঠ বাঙালি। ৫৬ শতাংশ মানুষের বসবাস ছিল পূর্ববঙ্গে।

পূর্ববঙ্গের উপার্জিত অর্থ কেড়ে নিয়ে তারা গড়ে তোলে পশ্চিম পাকিস্তান। বাঙালিদের ওপর অত্যাচার করাই ছিল শাসকদের একমাত্র কাজ। ১৯৫৪ সালে আওয়ামী লীগের নেতৃত্বে অন্যান্য দল ঐক্যবদ্ধ হয়ে যুক্তফ্রন্ট গঠন করে নির্বাচনে জয়লাভ করে। মুসলিম লীগ শোচনীয়ভাবে পরাজিত হয়। কিন্তু ৯২–ক ধারা অর্থাৎ ইমার্জেন্সি জারি করে তারা নির্বাচিত সরকার বাতিল করে দেয়। পূর্ববঙ্গে চালু করে কেন্দ্রীয় শাসন। অনেক চড়াই-উতরাই পেরিয়ে যখন ১৯৫৬ সালে আওয়ামী লীগ সরকার গঠন করে, তখনো ষড়যন্ত্র থেমে থাকে না। ১৯৫৮ সালে আইয়ুব খান মার্শাল ল জারি করে। এভাবেই বারবার আঘাত আসে বাঙালিদের ওপর।

ছয় দফার প্রতি জনসমর্থন

আইয়ুব খানের নির্যাতন-নিপীড়নের পটভূমিতে যখন ছয় দফা পেশ করা হয়, অতি দ্রুত এর প্রতি জনসমর্থন বৃদ্ধি পেতে থাকে। আমার মনে হয়, পৃথিবীতে এ এক বিরল ঘটনা। কোনো দাবির প্রতি এত দ্রুত জনসমর্থন পাওয়ার ইতিহাস আর কোথাও খুঁজে পাওয়া যাবে না।

বঙ্গবন্ধু শেখ মুজিব সমগ্র পূর্ব বাংলা সফর শুরু করেন। তিনি যে জেলায় জনসভা করতেন, সেখানেই তাঁর বিরুদ্ধে মামলা দেওয়া হতো, গ্রেপ্তার করা হতো। জামিন পেয়ে তিনি আবার অন্য জেলায় সভা করতেন। এভাবে পরপর তিনি আটবার গ্রেপ্তার হন মাত্র দুই মাসের মধ্যে। এরপর ১৯৬৬ সালের ৮ মে নারায়ণগঞ্জে জনসভা শেষে ঢাকায় ফিরে আসার পর ধানমন্ডির বাড়ি থেকে তাঁকে গ্রেপ্তার করে নিয়ে যায়। ৯ মে তাঁকে কারাগারে প্রেরণ করে। তৎকালীন সরকার একের পর এক মামলা দিতে থাকে।

একই সঙ্গে দলের নেতা-কর্মীদের গ্রেপ্তার করা শুরু হয়। সমগ্র বাংলাদেশ থেকে ছাত্রনেতা, শ্রমিকনেতাসহ অগণিত নেতা–কর্মীকে গ্রেপ্তার করে মামলা দায়ের করা হয়।

১৯৬৬ সালের ১৩ মে আওয়ামী লীগ প্রতিবাদ দিবস পালন উপলক্ষে জনসভা করে। জনসভায় জনতা ছয় দফার প্রতি সমর্থন ব্যক্ত করেন। ৩০ মে পূর্ব পাকিস্তান আওয়ামী লীগের কার্যকরী কমিটির (ওয়ার্কিং কমিটি) সভা হয় ভারপ্রাপ্ত সভাপতি সৈয়দ নজরুল ইসলামের সভাপতিত্বে। ভারপ্রাপ্ত সাধারণ সম্পাদক হিসেবে দায়িত্ব পালন করেন সাংগঠনিক সম্পাদক মিজানুর রহমান চৌধুরী। ৭ জুন প্রদেশব্যাপী হরতাল ডাকা হয় এবং হরতাল সফল করার সর্বাত্মক উদ্যোগ গ্রহণ করা হয়। এ সময় আওয়ামী লীগের অনেক সভা বঙ্গবন্ধু শেখ মুজিবুর রহমানের ধানমন্ডির বাড়িতে অনুষ্ঠিত হতো।

৭ জুনের হরতালকে সফল করতে আমার মা বেগম ফজিলাতুন্নেছা বিশেষ ভূমিকা পালন করেন। ছাত্রনেতাদের সঙ্গে গোপন বৈঠক করে তিনি দিকনির্দেশনা দেন। শ্রমিকনেতা ও আওয়ামী লীগের নেতাদের সঙ্গে যোগাযোগ করে তিনি সব ধরনের সহযোগিতা করেছিলেন। 

পাকিস্তানি শাসকদের দমন–পীড়ন-গ্রেপ্তার সমানতালে বাড়তে থাকে। এর প্রতিবাদে সর্বস্তরের মানুষ ঐক্যবদ্ধ হন। ছয় দফা আন্দোলনের সঙ্গে পূর্ব বাংলার সর্বস্তরের মানুষ—রিকশাওয়ালা, স্কুটারওয়ালা, কলকারখানার শ্রমিক, বাস-ট্রাক-বেবিট্যাক্সিচালক, ভ্যানচালক, খুদে দোকানদার, মুটে-মজুর, দিনমজুর—সবাই এই আন্দোলনে শরিক হয়েছিলেন।

পাকিস্তানের সামরিক জান্তা ও প্রেসিডেন্ট আইয়ুব খান যেকোনো উপায়ে এই আন্দোলন দমন করার সম্পূর্ণ দায়িত্ব দেন পূর্ব পাকিস্তানের গভর্নর মোনায়েম খানকে। কিন্তু তাঁদের শত নির্যাতন উপেক্ষা করে বাংলাদেশের মানুষ ৭ জুনের হরতাল পালন করে ছয় দফার প্রতি তাঁদের সমর্থন জানিয়ে দেন। পাকিস্তান সরকার উপযুক্ত জবাব পায়। দুঃখের বিষয় হলো, বিনা উসকানিতে জনতার ওপর পুলিশ গুলি চালায়। শ্রমিকনেতা মনু মিয়াসহ ১১ জন নিহত হন। আন্দোলন দমন করতে নির্যাতনের মাত্রা যত বাড়তে থাকে, সাধারণ মানুষ তত বেশি আন্দোলনে শামিল হতে থাকেন।

৭ জুন হরতাল সম্পর্কে বঙ্গবন্ধু শেখ মুজিবুর রহমান তাঁর ডায়েরিতে লিখেছেন, ‘১২টার পরে খবর পাকাপাকি পাওয়া গেল যে, হরতাল হয়েছে। জনগণ স্বতঃস্ফূর্তভাবে হরতাল পালন করেছে। তারা ছয় দফা সমর্থন করে আর মুক্তি চায়। বাঁচতে চায়, খেতে চায়, ব্যক্তিস্বাধীনতা চায়, শ্রমিকের ন্যায্য দাবি, কৃষকদের বাঁচার দাবি তারা চায়, এর প্রমাণ এই হরতালের মধ্যে হয়েই গেল।’ (কারাগারের রোজনামচা, পৃ: ৬৯)

১৯৬৬ সালের ১০ ও ১১ জুন ভারপ্রাপ্ত সভাপতি সৈয়দ নজরুল ইসলামের সভাপতিত্বে অনুষ্ঠিত আওয়ামী লীগের কার্যকরী কমিটির সভায় হরতাল পালনের মাধ্যমে ছয় দফার প্রতি সমর্থন জ্ঞাপন করায় ছাত্র-শ্রমিক ও সাধারণ জনগণকে ধন্যবাদ জানানো হয়। পূর্ববঙ্গের মানুষ যে স্বায়ত্তশাসন চায়, তারই প্রমাণ এই হরতালের সফলতা। এ জন্য সভায় সন্তোষ প্রকাশ করা হয়।

১৭, ১৮ ও ১৯ জুন নির্যাতন-নিপীড়ন প্রতিরোধ দিবস পালন করার সিদ্ধান্ত গৃহীত হয়। আওয়ামী লীগের সব নেতা–কর্মীর বাড়িতে বাড়িতে কালো পতাকা উত্তোলন এবং তিন দিন সবাই কালো ব্যাজ পরবেন বলে ঘোষণা দেওয়া হয়। হরতালে নিহতদের পরিবারগুলোকে আর্থিক সাহায্য এবং আহতদের চিকিৎসা দেওয়ার জন্য একটা তহবিল গঠন এবং মামলা পরিচালনা ও জামিনের জন্য আওয়ামী লীগের আইনজীবীদের সমন্বয়ে একটি আইনগত সহায়তা কমিটি গঠন করা হয়। দলের তহবিল থেকে সব ধরনের খরচ বহন করার সিদ্ধান্ত গ্রহণ করা হয়। আন্দোলনের সব কর্মসূচি শান্তিপূর্ণভাবে পালন করারও নির্দেশনা দেওয়া হয়।

ছয় দফা দাবির ভিত্তিতে স্বায়ত্তশাসনের আন্দোলন আরও ব্যাপকভাবে দেশব্যাপী ছড়িয়ে দেওয়ার জন্য সভা, সমাবেশ, প্রতিবাদ মিছিল, প্রচারপত্র বিলিসহ বিভিন্ন কর্মসূচি গ্রহণ করা হয়। এই দাবির প্রতি ব্যাপক জনমত গড়ে তোলার কার্যক্রম শুরু হয়।

এদিকে সরকারি নির্যাতনও বৃদ্ধি পেতে থাকে। তবে যত বেশি নির্যাতন আইয়ুব-মোনায়েম গং চালাতে থাকেন, জনগণ তত বেশি তাঁদের ওপর ক্ষিপ্ত হয়ে ওঠেন এবং সব নিপীড়ন উপেক্ষা করে আরও সংগঠিত হতে থাকেন।

১৯৬৬ সালের ২৩ ও ২৪ জুলাই আওয়ামী লীগের কার্যকরী কমিটির সভা অনুষ্ঠিত হয় এবং আন্দোলন দ্বিতীয় ধাপে এগিয়ে নেওয়ার সিদ্ধান্ত হয়। এই আন্দোলন কেন্দ্র থেকে জেলা, মহকুমা ও ইউনিয়ন পর্যায় পর্যন্ত ছড়িয়ে পড়ে, তীব্রতর হতে থাকে।

সরকারও নির্যাতনের মাত্রা বাড়াতে থাকে। ভারপ্রাপ্ত সাধারণ সম্পাদকের দায়িত্বপ্রাপ্তদের একের পর এক গ্রেপ্তার করতে থাকে। অবশেষে একমাত্র মহিলা সম্পাদিকা অবশিষ্ট ছিলেন। আমার মা সিদ্ধান্ত দিলেন, তাঁকেই ভারপ্রাপ্ত সাধারণ সম্পাদক করা হোক। আওয়ামী লীগ সে পদক্ষেপ নেয়।

(২০২০ সালের ৭ জুন, বাংলাদেশ সংবাদ সংস্থা বাসস-এ প্রকাশিত প্রধানমন্ত্রী শেখ হাসিনা নিবন্ধ) 


বঙ্গবন্ধুর কণ্ঠে স্বাধীনতার ঘোষণা: বিশ্বজুড়ে আলোড়ন
﻿﻿﻿১৯৭১। সময়টা ছিল যুদ্ধমুখর। কয়েক দশক ধরেই বিশ্বের বিভিন্ন দেশে মুক্তিকামী মানুষের সংগ্রাম চলছিল। একদিকে কমিউনিস্টদের বিপ্লব চলছিল, অন্যদিকে মুক্তির জন্য বিচ্ছিন্নতাবাদী যুদ্ধে লিপ্ত ছিল বিশ্বের বেশ কয়েকটি রণাঙ্গণ। তবে, বাঙালি জাতির মুক্তির সংগ্রাম ছিল অন্যদের থেকে সম্পূর্ণ ভিন্ন। আমাদের স্বাধীনতার এই যুদ্ধ ছিল সম্পূর্ণ নিয়মতান্ত্রিক প্রক্রিয়ায় এবং গণতান্ত্রিক পদ্ধতিতে পরিচালিত। ১৯৭০ সালে পাকিস্তানের একমাত্র জাতীয় নির্বাচনে একক সংখ্যাগরিষ্ঠতা অর্জনকারী দলের নির্বাচিত প্রতিনিধিদের প্রত্যক্ষ সমর্থন ও অংশগ্রহণ ছিল এই যুদ্ধে। দেশের বৃহত্তম জনগোষ্ঠী তথা বাঙালি জাতির দীর্ঘকালের সংগ্রামের চূড়ান্ত পরিণতি হলো আমাদের মুক্তিযুদ্ধ।

দূরদৃষ্টিসম্পন্ন নেতা শেখ মুজিবুর রহমান মাতৃভাষায় কথা বলার অধিকার আদায়ের জন্য যে সংগ্রামের সূচনা করেন, সেটাকে ক্রমেই এগিয়ে নিয়ে যান স্বায়ত্তশাসনের আন্দোলনে। দেড় যুগের বেশি সময় নিয়ে জাতির মনন প্রস্তুতের পর ঘোষণা করেন 'বাঙালির বাঁচার দাবি' ছয় দফা। জনগণের তুমুল অংশগ্রহণের মধ্য দিয়ে স্বাধীনতার পথে এগিয়ে যেতে থাকেন নেতা। পাকিস্তানি শোষক ও তাদের এদেশীয় দোসরদের বহুমুখী ষড়যন্ত্র, মামলা, জেল-জুলুম মোকাবিলা করে নির্বাচনে একচ্ছত্র সংখ্যাগরিষ্ঠতা লাভ করেন। এরপর ১৯৭১ সালের শুরু থেকেই জোরদার করেন গণতান্ত্রিক আন্দোলন। সাত কোটি বাঙালি প্রত্যেকে পরিণত হয় একেকটি আদমবোমায়। মার্চের শুরুতেই দেশের একক নিয়ন্ত্রণ চলে আসে বঙ্গবন্ধুর হাতে। প্রত্যেক দিন নতুন নতুন নির্দেশনা দিয়ে সশস্ত্র যুদ্ধের জন্য জাতিকে গড়ে তোলেন তিনি। এরপর ২৫ মার্চ মধ্যরাতে পাকিস্তানি হানাদাররা ঘুমন্ত বাঙালির ওপর ঝাঁপিয়ে পড়লে আনুষ্ঠানিকভাবে স্বাধীনতা ঘোষণা করেন বাংলাদেশের। শোষণের শৃঙ্খল ভেঙে ফেলে, সেই থেকে আমরা বিশ্বের বুকে বীরের জাতি হিসেবে পরিচিতি লাভ করি।

স্বাধীনতার আনুষ্ঠানিক ঘোষণা

১৯৭১ সালের ২৫ মার্চ, সাদা পোশাকে ঢাকা ছেড়ে চলে যায় পাকিস্তানি স্বৈরাচার জেনারেল ইয়াহিয়া খান। সন্ধ্যার পর থেকেই থমথমে হয়ে ওঠে শহর। তৎকালীন সাংবাদিক অ্যান্থনি মারকারেনহাসের গ্রন্থে সেদিনের ব্যাপারে বিষদভাবে আলোচনা করা হয়েছে। তিনি লেখেন, রাত সাড়ে আটটার দিকে এক রিকশাচালক দ্রুত পায়ে প্যাডেল চালিয়ে ধানমন্ডির ৩২ নম্বর রোডে শেখ মুজিবের বাড়ির সামনে এসে থামে। বঙ্গবন্ধুর জন্য জরুরি বার্তা বহন করে ক্যান্টনমেন্ট থেকে এত পথ সে রিকশা চালিয়ে এসেছে। তিনি বঙ্গবন্ধু জানান, 'আজ রাতে আপনার বাড়িতে হামলা হবে।' 

এদিকে বিভিন্ন জায়গা থেকে পাকিস্তানি সেনাদের গতিবিধি বিষয়ে তথ্য জানাতে একের পর এক ফোন আসছিল বঙ্গবন্ধুর ৩২ নম্বর রোডের বাসভবনে। পরিস্থিতি সম্পর্কে নিশ্চিত হয়ে বঙ্গবন্ধু তার সহকর্মীদের নিরাপদ আশ্রয়ে চলে যাওয়ার নির্দেশ দেন। তাকেও আত্মগোপনে যাওয়ার জন্য চাপ দিতে থাকেন আওয়ামী লীগ ও ছাত্রলীগের নেতারা। কিন্তু বঙ্গবন্ধু তাদের সেই প্রস্তাব প্রত্যাখ্যান করেন। তিনি বললেন, 'আমি কোথাও যাব না। আমি যদি আত্মগোপন করি, তাহলে ঢাকা শহর থাকবে না। তারা তন্ন তন্ন করে তল্লাশি করবে। বহু বাড়ি-ঘরে ধ্বংসযজ্ঞ ও প্রচুর প্রাণহানি হবে।' পরবর্তীতে পাকিস্তানি লে. জেনারেল টিক্কা খানের এক সাক্ষাৎকারের বক্তব্য বঙ্গবন্ধুর এই আশঙ্কার সঙ্গে মিলে যায়। কসাই টিক্কা খান নিজের স্বীকারোক্তিতে বলেছে, সেই রাতে বঙ্গবন্ধুকে না পাওয়া গেলে ঢাকার প্রতিটা ঘরে রক্তগঙ্গা বইয়ে দেওয়া হতো।

অন্যদের সঙ্গে বঙ্গবন্ধুর পার্থক্য এখানেই- পর্বতপ্রমাণ নেতৃত্ব গুণ ও দূরদর্শিতা। সেই রাতে, খুব সময়োপযোগী ও দুর্দান্ত সাহসী সিদ্ধান্ত নিয়েছিলেন বঙ্গবন্ধু। তিনি জানতেন, একটা দেশের নির্বাচিত সংখ্যাগরিষ্ঠ দলের নেতা হিসেবে তার আত্মগোপনে যাওয়া ঠিক হবে না। এছাড়াও তিনি নিশ্চিত ছিলেন যে, যা যা করা দরকার তা তিনি ইতোমধ্যে করে ফেলেছেন। এসবের মধ্যেই তিনি খবর পেলেন, ইপিআরকে ডিজআর্ম করা হয়েছে। রাজারবাগ পুলিশ লাইন্স পাকিস্তানি সেনাদের আক্রমণের লক্ষ্যবস্তুতে পরিণত হচ্ছে। কৌশলগত কারণে, আগে আক্রমণের ঘোষণা দিয়ে বিচ্ছিন্নতাবাদের ধুয়া তুলো বহির্বিশ্বে বাংলাদেশকে নিয়ে অপপ্রচারের সুযোগ দেননি তিনি পাকিস্তানিদের, কিন্তু আক্রান্ত হওয়ার খবর শুনে আর দেরি করলেন না বঙ্গবন্ধু। পুরো মার্চ মাসজুড়ে দেশের প্রতিটি প্রান্তের মানুষকে পর্যন্ত প্রস্তুত করে তুলেছিলেন। পাকিস্তানি কর্তৃক আক্রমণের খবর পাওয়া মাত্রই চূড়ান্তভাবে ঝাঁপিয়ে পড়ার ডাক দিলেন। হাজার বছরের ইতিহাসের এই মহেন্দ্রক্ষণে বঙ্গবন্ধু আনুষ্ঠানিকভাবে বাংলাদেশকে স্বাধীন রাষ্ট্র হিসেবে ঘোষণা করলেন। এই মোক্ষম সময়ের জন্যই অপেক্ষায় ছিলেন তিনি, প্রতীক্ষায় ছিল সাত কোটি বাঙালি। ২৬ মার্চ প্রথম প্রহরে, অয়্যারলেসের মাধ্যমে বিশেষ ফ্রিকোয়েন্সিতে বঙ্গবন্ধুর কণ্ঠে ঘোষিত হলো স্বাধীনতার ঘোষণা। এর পরপরই, সেই বার্তা টুকে নিয়ে করে বিলি করা হলো দেশের বিভিন্ন অঞ্চলে। তোলপাড় শুরু হয়ে গেলো আন্তর্জাতিক বিশ্বে। জান্তাদের আর কিছুই করার থাকলো না। এমনকি কূটনৈতিকভাবেও বঙ্গবন্ধুএবং বাঙালি জাতিকে নিয়ে অপপ্রচারের পথ রুদ্ধ হয়ে গেলো জান্তাদের জন্য। 

২৬ মার্চ প্রথম প্রহরে ঘোষিত স্বাধীনতার ঘোষণা 

পাকিস্তানি জান্তারা ২৫ মার্চ রাতে আক্রমণে নামার পর, বাংলাদেশকে স্বাধীন রাষ্ট্র হিসেবে ঘোষণা করেন জাতির জনক বঙ্গবন্ধু শেখ মুজিবুর রহমান। যার বাংলা অনুবাদটি সংবিধানের ষষ্ঠ তফসিলে অন্তর্ভুক্ত করা হয়েছে। স্বাধীনতার সেই ঘোষণাটি হলো (অনুদিত):

‘ইহাই হয়তো আমাদের শেষ বার্তা, আজ হইতে বাংলাদেশ স্বাধীন। আমি বাংলাদেশের জনগণকে আহ্বান জানাইতেছি যে, যে যেখানে আছ, যাহার যাহা কিছু আছে, তাই নিয়ে রুখে দাঁড়াও, সর্বশক্তি দিয়ে হানাদার বাহিনীকে প্রতিরোধ করো। পাকিস্তানী দখলদার বাহিনীর শেষ সৈন্যটিকে বাংলার মাটি হইতে বিতাড়িত না করা পর্যন্ত এবং চূড়ান্ত বিজয় অর্জন না করা পর্যন্ত লড়াই চালিয়ে যাও। -শেখ মুজিবুর রহমান, ২৬ মার্চ ১৯৭১’

এই ঘোষণাটি সম্প্রচারের চেষ্টা করেছিলেন পিলখানার সিগন্যাল কোরের বাঙালি অফিসারদের মধ্যে জ্যেষ্ঠ ব্যক্তি সুবাদার মেজর শওকত আলী। রাত সাড়ে ১২টার দিকে অয়্যারলেসে স্বাধীনতার ঘোষণা সম্বলিত খবর পাঠানোর সময় তিনি পাকিস্তানিদের হাতে ধরা পড়েন। তবে একাধিক বিকল্প ব্যবস্থা প্রস্তুত ছিল। এই ব্যাপারে ব্যারিস্টার আমিরুল ইসলাম তার ‘একাত্তরের মার্চ: যেন এক অনন্ত যাত্রা' নিবন্ধে সেই রাত ও স্বাধীনতার ঘোষণা সম্পর্কে বিস্তারিত জানিয়েছেন। সেখানে বলা হয়, বঙ্গবন্ধুর নির্দেশে প্রকৌশলী এ কে এম নুরুল হক খুলনা থেকে একটা পরিত্যক্ত ট্রান্সমিটার নিয়ে এসে রেখেছিলেন ঢাকায়। রেজিস্ট্রার বুকে যার কোনো হিসাব লেখা ছিল না। সেই ট্রান্সমিটারটিকে সচল করে প্রস্তুত করে রেখেছিলেন প্রকৌশলী এ কে এম নুরুল হক। এবং কখন কী করতে হবে সে সম্পর্কেও অবহিত ছিলেন তিনি। ২৫ মার্চ রাতে নুরুল হক ফোন করেন বঙ্গবন্ধুর বাসায়। ফোনটা ধরেন বঙ্গবন্ধুর অবৈতনিক সহকারী হাজী গোলাম মোর্শেদ। ফোনের অপরপ্রান্ত থেকে বলা হয়, 'বঙ্গবন্ধুকে বলেন, মেসেজ পাঠিয়ে দিয়েছি, এখন মেশিন কী করব? বঙ্গবন্ধু তখন পাশেই ছিলেন। তিনি গোলাম মোরশেদকে বললেন, 'তাকে বলো, মেশিন ভেঙে ফেলে পালিয়ে যেতে।'

সেই রাতে অয়্যারলেসের মাধ্যমে ইংরেজিতে স্বাধীনতার যে ঘোষণা দেওয়া হয়, সেই বিষয়ে ব্রিটেনের দ্য ডেইলি টেলিগ্রাফ পত্রিকার সাংবাদিক ডেভিড লোশাক লিখেছেন, '...শব্দ খুব ক্ষীণ ছিল। খুব সম্ভবত, ঘোষণাটি আগেই রেকর্ড করা ছিল।' সেই সময় ব্রিটেনের প্রধানমন্ত্রী ছিলেন এডওয়ার্ড হিথ। তিনি পরবর্তীতে মন্তব্য করেছিলেন, '১৯৭১ সালের ২৬ মার্চ শেখ মুজিবুর রহমান বাংলাদেশের স্বাধীনতার ঘোষণা করেন। ইউরোপের জেনারেলরা মনে করেন, শেখ মুজিব জীবিত থাকুন বা না থাকুন, তারা (পাকিস্তানি সামরিক শাসকরা) আর বাঙালি জাতিকে সম্পূর্ণ পরাজিত করতে সমর্থ হবে না।'  

বাংলাদেশের স্বাধীনতার ঘোষণা সম্পর্কে পাকিস্তানি সেনাদের বর্ণনা

১৯৭১ সালের ৬ মার্চ পাকিস্তানের লেফটেন্যান্ট জেনারেল টিক্কা খানকে তৎকালীন পূর্ব পাকিস্তানের গর্ভনরের দ্বায়িত্ব দেয় স্বৈরাচার জেনারেল ইয়াহিয়া খান। পরের দিনই গভর্নর ও হানাদার বাহিনীর প্রধান হিসেবে ঢাকায় আসে টিক্কা খান। এর আগে, ১৯৭০ সালে বেলুচিস্তানে গণহত্যা চালানোর জন্য বেলুচিস্তানের কসাই নামে পরিচিত হয়ে ওঠে এই সেনা কর্মকর্তা। ১৯৭১ সালে মুক্তিযুদ্ধের পর পাকিস্তানের সেনাপ্রধান হয় সে। পরবর্তীতে পাঞ্জাবের গভর্নর করা হয় তাকে। এসময় সার্ক সম্মেলনের একটি অনুষ্ঠানের পর, ১৯৭১ সালের ২৫ মার্চ গণহত্যার প্রসঙ্গে তাকে প্রশ্ন করেন সাংবাদিকরা। পাঞ্জাবের সরকারি গভর্নরের হাউজের দোতলায় বসে ওই রাতের অভিযানের কথা স্বীকার করে টিক্কা খান। সেই রাতে নিজের কানে বঙ্গবন্ধুর স্বাধীনতার ঘোষণা শোনার কথাও জানায় সে।

বঙ্গবন্ধুর স্বাধীনতার ঘোষণার ব্যাপারে টিক্কা খান বলেছে, ''আমার কো-অর্ডিনেশন অফিসার একটি তিন ব্যান্ড রেডিও নিয়ে ছুটতে ছুটতে এসে বলেছিল- 'স্যার, শুনুন! শেখ সাহেব স্বাধীনতা ঘোষণা করছেন।' এবং আমি নিজেও রেডিওর এক বিশেষ ফ্রিকোয়েন্সিতে সেই স্বাধীনতার ঘোষণা শুনি। শেখ সাহেবের কণ্ঠ আমি ভালো করেই চিনতাম। শেখ সাহেবকে গ্রেফতার করা ছাড়া আর কোনো বিকল্প ছিল না।''

তবে সেই রাতে অন্যান্যদের সঙ্গে শেখ মুজিবুর রহমান আত্মগোপনে চলে গেলে পাকিস্তানিদের করণীয় কী হতো, এ ব্যাপারে জানতে চাইলে টিক্কা জানায়, 'আমি ভালো করেই জানতাম, শেখ মুজিবের মতো নেতা তার নিজের লোকদের ছেড়ে কোথাও যাবেন না। আমি শেখ মুজিবকে গ্রেফতার করার জন্য ঢাকার সব জায়গায়, প্রতিটি বাড়ি-ঘরে, এমনকি প্রতিটি কোণায় কোণায় তল্লাশি চালাতাম। অন্য কোনো নেতাদের গ্রেফতার করার ইচ্ছা ছিল না আমার। এজন্য তারা খুব সহজেই ঢাকার বাইরে চলে যেতে পেরেছিল।'

দেশে মুক্তিযুদ্ধ শুরু হওয়ার পরেও বাংলাদেশের কিছু লোক পাকিস্তানি সেনাদের সঙ্গে ছিল বলেও জানায় সে। সেই সাক্ষাৎকারে টিক্কা খান আরো বলেছে, 'বাংলাদেশের অনেক রাজনৈতিক নেতা আমাদের সঙ্গে ছিলেন।... গোলাম আজমসহ অনেকে এখনো মনে করেন না যে আমরা ভুল করেছি।'

উল্লেখ্য যে, ১৯৭১ সালের ২৫ মার্চ পূর্ব-পাকিস্তানের গভর্নর ও এই অঞ্চলের হানাদার বাহিনীর প্রধান হিসেবে দায়িত্ব পালন করছিল টিক্কা খান। তার নির্দেশেই 'অপারেশন সার্চ লাইট'-এর নামে বাঙালি জাতির ওপর গণহত্যা শুরু হয়। পরে এপ্রিলের দ্বিতীয় সপ্তাহ থেকে পাকিস্তানি হানাদার বাহিনীর পূর্বাঞ্চলীয় কমান্ডের প্রধান হিসেবে দায়িত্ব পায় লেফটেন্যান্ট জেনারেল আমির আব্দুল্লাহ খান নিয়াজি ওরফে একে নিয়াজি। নিয়াজি এবং রাও ফরমান আলী খানরা (নিয়াজির উপদেষ্টা) বেশ আগে থেকেই ঢাকায় অবস্থান করছিল।

পুরো সময়টাই তাদের সঙ্গে ছিলেন পাকিস্তান সেনাবাহিনীর এই জনসংযোগ কর্মকর্তা সিদ্দিক সালিক। পরবর্তীতে, যুদ্ধ-দিনের স্মৃতি নিয়ে 'উইটনেস টু সারেন্ডার' নামে একটি গ্রন্থ লিখেছেন তিনি। ১৯৭১ সালের ২৫ মার্চ মধ্যরাতের নারকীয় হামলা থেকে শুরু করে, বঙ্গবন্ধুর স্বাধীনতার ঘোষণা, এমনকি ১৬ ডিসেম্বর পাকিস্তানি বাহিনীর আত্মসমর্পণ, হানাদার বাহিনীর অভ্যন্তরীণ অনেক ঘটনার কথা উল্লেখ করা হয়েছে এই গ্রন্থে।  

২৫ মার্চের সেই ভয়াল রাতের ব্যাপারে সিদ্দিক সালিক লিখেছেন, 'রাস্তায় দেরি হতে পারে এই ধারণার কারণে রাত প্রায় সাড়ে ১১টা থেকে সেনানিবাস ত্যাগ করতে শুরু করে অনেকে। ইতোমধ্যে যারা বেতার, টেলিভিশন কেন্দ্র, টেলিফোন এক্সচেঞ্জ, বিদ্যুৎ, ব্যাংক ইত্যাদির নিরাপত্তার জন্য শহরে অবস্থান করছিল, অপারেশন শুরু হওয়ার আগেই তারা নির্ধারিত স্থানে পৌঁছে যায়।... নির্ধারিত সময়ের আগেই হামলা শুরু হয়। যেনো ইচ্ছাকৃতভাবে নরকের দরজাগুলো খুলে দেওয়া হলো..' 

পাকিস্তানি হানাদাররা ঢাকার ঘুমন্ত মানুষের ওপর হামলে পড়ার পরপরই বঙ্গবন্ধু ওয়্যারলেসের বিশেষ ফ্রিকোয়েন্সিতে স্বাধীনতার ঘোষণা দেন বলেও উল্লেখ করেন একে নিয়াজির প্রেস সেক্রেটারি সিদ্দিক সালিক। তিনি লিখেছেন, 'প্রথম গুলিবর্ষণের পরপর, পাকিস্তানের সরকারি বেতারের কাছাকাছি তরঙ্গে শেখ মুজিবুর রহমানের ক্ষীণ শব্দ শোনা যায়। মনে হলো রেকর্ডকৃত বাণী। শেখ মুজিবুর রহমানের পূর্ব পাকিস্তানকে গণপ্রজাতন্ত্রী বাংলাদেশ হিসেবে ঘোষণা করেছেন।'

২৬ ও ২৭ মার্চের আন্তর্জাতিক গণমাধ্যমে বঙ্গবন্ধুর ঘোষণা

দ্য নিউ ইয়র্ক টাইমস: বঙ্গবন্ধুর স্বাধীনতা ঘোষণাকে কেন্দ্র করে ১৯৭১ সালের ২৭ মার্চ সংবাদ প্রকাশ করে যুক্তরাষ্ট্রের অন্যতম পত্রিকা দ্য নিউ ইয়র্ক টাইমস। স্বাধীনতা ঘোষণার কিছুক্ষণ পর পূর্ব পাকিস্তানের জাতীয়তাবাদী নেতা শেখ মুজিবুর রহমানকে গ্রেফতার করা হয়েছে বলে পাকিস্তান রেডিওতে ঘোষণা দেওয়া হয়েছে।

(The Pakistan radio announced today that Sheikh Mujibur Rahman, the nationalist Leader of East Pakistan, had been arrested only hours after he had proclaimed his region independent and after open rebellion was reported in several cities in the East... The 51-years-old leader of the Awami League, the dominant party in the East, was arrested as the West Pakistan-dominated army sought to reassert control in the East.)

দ্য ডেইলি টাইমস: ১৯৭১ সালের ২৭ মার্চ দ্য ডেইলি টাইমস এর সংবাদে বলা হয়েছে, বীরোচিতভাবে পাকিস্তান সেনাবাহিনীর আগ্রাসনের জবাব দিয়েছেন বাঙালি জাতির সর্বাধিনায়ক শেখ মুজিবুর রহমান। তিনি স্বাধীনতা ঘোষণা করে বলেছেন, 'আজ থেকে বাংলাদেশ স্বাধীন।'  

(Sheikh Mujibur Rahman, the Acknowledged leader of Bengali nationalism responded heroically to the Pakistan Army's Intervention with a call for resistance and Declaration of Independence. There is a good evidence that most members of the Bengali regiments will accept his orders. Shortly before his arrest Mujib had issued a proclamation to his people, which informed them: You are citizens of a free country. Today the West Pakistan's Military is engaged in genocide in Bangladesh. Our struggle is most rewarding, certain is victory. Allah is with us. The world public opinion is with us. Joy Bangla victory of Bengal.)

দ্য ফিন্যান্সিয়াল টাইমস: ২৭ মার্চের সংবাদে দ্য ফিন্যান্সিয়াল টাইমস জানায়, শেখ মুজিবুর রহমান পূর্ব পাকিস্তানকে স্বাধীন গণপ্রজাতন্ত্রী বাংলাদেশ হিসেবে ঘোষণা দিলে সেখানে গৃহযুদ্ধ ছড়িয়ে পড়ে।

(Civil war after East Pakistan declares independence.)

দ্য প্রেস ট্রাস্ট অব ইন্ডিয়া: ২৬ মার্চ প্রথম প্রহরে বঙ্গবন্ধুর স্বাধীনতা ঘোষণার ব্যাপারে সকালেই সংবাদ প্রকাশ করেছে ভারতের গণমাধ্যম দ্য প্রেস ট্রাস্ট অব ইন্ডিয়া। খবরে বলা হয়, শেখ মুজিবুর রহমান পূর্ব পাকিস্তানকে একটি সার্বভৌম ও স্বাধীন গণপ্রজাতন্ত্রী বাংলাদেশ রাষ্ট্র হিসেবে ঘোষণা করেছেন। পূর্ব পাকিস্তানের নিকটবর্তী একটি বিশেষ বেতার বার্তার মাধ্যমে তিনি এই ঘোষণা দিয়েছেন।

(Sheikh Mujibur Rahman tonight proclaimed East Pakistan the Sovereign independent people's Republic of Bangladesh, according to a clandestine radio report monitored near the East Pakistan.)

দ্য গার্ডিয়ান: বঙ্গবন্ধুর স্বাধীনতা ঘােষণাকে কেন্দ্র করে ২৭ মার্চ সংবাদ প্রকাশ করেছে ব্রিটেনের অন্যতম পত্রিকা দ্য গার্ডিয়ান। পত্রিকাটি জানায়, গ্রেফতার হওয়ার আগে মুজিব তার দেশের মানুষের উদ্দেশ্যে স্বাধীনতার ঘোষণা দিয়েছেন। জনগণের উদ্দেশ্যে তিনি বলেছেন, 'আজ থেকে তোমরা স্বাধীন দেশের নাগরিক।'

(Shortly before his arrest, Mujib had issued a proclamation to his people, which informed them: you are citizens of a free country.)

দ্য স্টেটসম্যান: ১৯৭১ সালের ২৭ মার্চ দিল্লির স্টেটসম্যান পত্রিকায় বলা হয়, হানাদার বাহিনী কর্তৃক ক্রাকডাউনের জবাবে শেখ মুজিবুর রহমান বাংলাদেশের স্বাধীনতা ঘোষণা করেছেন।

(Bangladesh declares freedom: Rahman's step follow's Army crackdown.)

বিবিসি ও এনডিপি-এর সংবাদ: ১৯৭১ সালের ২৬ মার্চ রাত ৯টা ৭ মিনিটে ব্রিটিশ গণমাধ্যম বিবিসি, এনডিপি ও পিটিআই বঙ্গবন্ধুর স্বাধীনতা ঘোষণার সংবাদ প্রচার করে। ২৬ মার্চ রাত ৮টা ২১ মিনিটে ইউনাইটেড নিউজ অব ইন্ডিয়ার সংবাদে বলা হয়:  স্বাধীন বাংলা বেতারকেন্দ্র থেকে শেখ মুজিব স্বাধীনতা ঘোষণা করেছেন।

যুক্তরাষ্ট্রের দলিল: মার্কিন যুক্তরাষ্ট্রের ডিফেন্স ইনটেলিজেন্স এজেন্সি (ডিআইএ)-এর স্পট রিপোর্টে ১৯৭১ সালের ২৫ মার্চ মধ্যরাতে বঙ্গবন্ধু কর্তৃক বাংলাদেশের স্বাধীনতা ঘোষণার কথা উল্লেখ করা হয়েছে। ডিআইএ স্পট রিপোর্ট ৪৩ এর ১ নং অনুচ্ছেদে বলা হয়েছে: পাকিস্তানের পূর্ব অংশকে স্বাধীন গণপ্রজাতন্ত্রী বাংলাদেশ হিসেবে ঘোষণা করেছেন শেখ মুজিবুর রহমান।

(Pakistan was thrust into civil war today when Sk. Mujibur Rahman proclaimed the East wing of the two part country to be ''The sovereign independent people's Republic of Bangladesh.

ওয়্যারলেসে স্বাধীনতার ঘোষণা সম্প্রচার

চট্টগ্রামের সলিমপুর অয়্যারলেস স্টেশনের ইঞ্জিনিয়ার মো. আবদুল কাদের জানান, ২৬ মার্চ ভোরে ঢাকার মেজবাহ সাহেবের সঙ্গে যোগাযোগ হয়। তিনি জানান, বঙ্গবন্ধুর স্বাধীনতা ঘোষণাটির একটি বার্তা তার কাছে পৌঁছেছে। তিনি ঘোষণাটি বললে আমি দ্রুত তা লিখে নিলাম। এছাড়াও মেজবাহ উদ্দিন সাহেব আরো জানান, তিনি অত্যন্ত দ্রুততার সঙ্গে অয়্যারলেস স্টেশনের ভিএইচএফ নেটওয়ার্কের সার্ভিস চ্যানেল ও মেরিটাইম মোবাইলে বার্তাটি প্রেরণে সক্ষম হয়েছেন। বার্তাটি চট্টগ্রাম বন্দরের বহির্নোঙ্গরে অবস্থানকারী বিদেশি জাহাজ এম ভি সালভিস্তা, এম ভি মিনি লা ট্রিয়া, এম ভি ভি ভি গিরিসহ আরো বেশ কয়েকটি জাহাজের মাধ্যমে বিশ্বের বিভিন্ন স্থানে প্রেরণ করা হয়।

বঙ্গবন্ধুর স্বাধীনতার ঘোষণাপত্রটি পরে বিভিন্ন কণ্ঠে পাঠ করা হয়

বঙ্গবন্ধুর স্বাধীনতার ঘোষণাটি বিশেষ ফ্রিকোয়েন্সিতে সম্প্রচারের পর, সেটি দ্রুত কপি করে বিভিন্ন অঞ্চলে হ্যান্ডবিল আকারে বিতরণ করেন আওয়ামী লীগের নেতাকর্মীরা। বঙ্গবন্ধু কর্তৃক স্বাধীনতা ঘোষণার বার্তাটি স্বাধীন বাংলা বেতারকেন্দ্র থেকে কয়েকদিন ধরে পাঠ করেন একাধিক ব্যক্তি। এ ব্যাপারে তৎকালীন সময়ে স্বাধীন বাংলা বেতার কেন্দ্রের অন্যতম সংগঠক বেলাল মোহাম্মদ লিখেছেন, ডাক্তার আনোয়ার আলীর কাছ থেকে পাওয়া বঙ্গবন্ধুর স্বাধীনতার ঘোষণাপত্রের হ্যান্ডবিলটিও বারবার প্রচারিত হয়েছিল আমাদের বিভিন্ন জনের কণ্ঠে। তাদের মধ্যে প্রথমে আওয়ামী লীগ নেতা এমএ হান্নান ও জিয়াউর রহমানকে দিয়েও এই ঘোষণা পাঠ করানো হয়েছে।

ভাষা আন্দোলন
﻿﻿﻿﻿﻿﻿১৯৪৭ সালে ভারতভাগের পর পাকিস্তানের শাসকগোষ্ঠী ও মুসলিম লীগ নেতৃত্ব জনগণের শাসন প্রতিষ্ঠার নীতি গ্রহণ না করে, পূর্ব বাংলার নিরীহ শান্তিপ্রিয় মানুষের ওপর বৈষম্যমূলক আচরণ শুরু করে। এই নীতির অংশ হিসেবে তারা পাকিস্তানের সংখ্যাগরিষ্ঠ মানুষের ভাষা বাংলার পরিবর্তে উর্দুকে রাষ্ট্রভাষা করার ষড়যন্ত্র শুরু করে। যেখানে পাকিস্তানের মোট জনসংখ্যার ৫৪.৬ শতাংশ লোক বাংলা এবং মাত্র ৭.২ শতাংশ লোক উর্দু ভাষায় কথা বলে, সেখানে উর্দুকে রাষ্ট্রভাষা করার অর্থই ছিল বাঙালি জনগণকে দাবিয়ে রাখা। প্রাসঙ্গিক কারণেই এখানে যদি ১৯৪৭ সালে পাকিস্তান সৃষ্টির পর সমগ্র পাকিস্তানের বিভিন্ন ভাষার পরিসংখ্যান উল্লেখ করা হচ্ছে-

বাংলা ভাষায় কথা বলতো মোট ৪ কোটি ১২ লাখ ৯১ হাজার ৮৮৯ জন লোক, যা পাকিস্তানের মোট জনসংখ্যার ৫৪.৬ শতাংশ। উর্দুতে কথা বলতো মাত্র ৫৪ লাখ ১৯ হাজার ১৩১ জন, যা মোট জনসংখ্যায় মাত্র ৭.২ শতাংশ। পশতুতে কথা বলতো  ৩৫ লাখ ৮৯ হাজার ৬২৬ জন, যা মোট জনসংখ্যার ৭.১ শতাংশ। বেলুচ ভাষাভাষির সংখ্যা ছিল ১০ লাখ ৭৫ হাজার ৯৯৯ জন, যা শতকরা ১.৪ শতাংশ। সিন্ধিতে কথা বলতো ৪৩ লাখ ৫৯ হাজার ২৮৭ জন, যা মোট মানুষের ৫.৮ শতাংশ। পাঞ্জাবি ভাষায় কথা বলতো ২ কোটি ১৪ লাখ ৬৬ হাজার ৮১৫ জন, যা মোট জনসংখ্যার ২৮.৪ শতাংশ। এছাড়াও ইংরেজি ভাষাভাষির সংখ্যা ছিল ১৩ লাখ ৭৭ হাজার ৫৬৭ জন, যা শতকরা হিসেবে ১.৮ শতাংশ।

বাংলা ভাষার বিরুদ্ধে পশ্চিম পাকিস্তানি শাসকগোষ্ঠীর ষড়যন্ত্রের মূল উদ্দেশ্য ছিল দুটি। যথা:

প্রথমত, পূর্ব বাংলার জনগণকে নেতৃত্বশূন্য ও আর্থ-সামাজিক, রাজনৈতিক ক্ষেত্রে বিভিন্ন সুযোগ-সুবিধা থেকে বঞ্চিত করা। কারণ, বাংলার পরিবর্তে উর্দুকে রাষ্ট্রভাষা করা হলে বাঙালি জনগণকে চাকরি তথা প্রশাসনে অংশগ্রহণের জন্য একটি বিদেশি ভাষা শিক্ষার বোঝা বহন করতে হতো। এতে করে বাঙালির স্বাভাবিকভাবেই অবাঙালিদের থেকে পিছিয়ে পড়তো।

দ্বিতীয়ত, পূর্ব বাংলার জনগণ বাংলাভাষা, সাহিত্য ও সংস্কৃতির প্রতি গভীরভাবে অনুরক্ত ছিল। তারা বাংলা ভাষা ও সাহিত্যের জন্য গর্ববোধ করতো। রবীন্দ্রনাথ, নজরুল, জীবনানন্দ ছিল তাদের আদর্শ, চেতনা, মূল্যবোধ। পশ্চিম পাকিস্তানি শাসকগোষ্ঠী পূর্ব বাংলার জনগণের এমন বাঙালি সংস্কৃতি প্রীতিকে সন্দেহের চোখে দেখতো। তারা বাংলা ভাষা ও সংস্কৃতিকে হিন্দুদের সংস্কৃতি বলে মনে করতো। তারা আরও মনে করতো যে, পূর্ব বাংলার জনগণের এ ধরনের সংস্কৃতি চর্চা ভারতের ষড়যন্ত্র ছাড়া আর কিছুই নয়।

মোটকথা, পূর্ব বাংলার জনগণের বাংলা ভাষা, সাহিত্য ও সংস্কৃতিকে ধ্বংস করে তাদের নেতৃত্বশূন্য এবং আর্থ-সামাজিক ও রাজনৈতিক সুযোগ সুবিধা থেকে বঞ্চিত করার লক্ষ্যেই পাকিস্তানি শাসক গোষ্ঠী উর্দুকে রাষ্ট্রভাষা করার ষড়যন্ত্র শুরু করে এবং এই ষড়যন্ত্রের প্রথম পদক্ষেপ হিসেবে ইসলামীকরণের বিভিন্ন পদক্ষেপ গ্রহণ করে।

মুজিবের ঢাকায় ফেরা

পাকিস্তান প্রতিষ্ঠার পরপরই মুসলিম লীগ শাসকগোষ্ঠী অত্যন্ত সুকৌশলে বাংলা ভাষার বিরুদ্ধে ষড়যন্ত্র শুরু করে। তারা পূর্ব বাংলাকে ইসলামীকরণের অংশ হিসেবে নিত্য ব্যবহার্য খাম, ডাকটিকিট, রেলগাড়ির টিকিট, বিভিন্ন ধরনের ফরম প্রভৃতিতে বাংলা ব্যবহার বন্ধ করে দেয় এবং তার স্থলে ইংরেজি ও উর্দুর ব্যবহার শুরু করে। দেশভাগের আগেই কট্টর মুসলীম লীগ নেতা ও ভবিষ্যত সরকারের  মনোভাব সম্পর্কে অনুমান করতে পেরেছিলেন মুসলীম লীগেরই প্রগতিশীল ছাত্রনেতারা। তাই জুলাই মাসেই এসব ছাত্রনেতা 'গণ আজাদী লীগ' নামে একটি প্রতিষ্ঠান গঠন করেন। ১৯৪৭ সালের সেপ্টেম্বরে শেখ মুজিব কলকাতার রাজনৈতিক জীবন শেষ করে ঢাকায় ফেরেন এবং ১৫০ মোগলটুলীতে ওঠেন। ভর্তি হন ঢাকা বিশ্ববিদ্যালয় আইন বিভাগে। এসময় তাজউদ্দিনের সাথে তার যোগাযোগ হয়। তাজউদ্দিন সে সময় গণ আজাদী লীগের কার্যক্রমের সাথে সক্রিয়ভাবে জড়িত ছিলেন। শেখ মুজিবও এর সাথে যুক্ত হন। পরবর্তীতে (১৯৫০) অবশ্য এই সংকলনটি 'সিভিল লিবার্টিস লীগ' নামে আত্মপ্রকাশ করে।

এসময় আলীগড় বিশ্ববিদ্যালয়ের উপাচার্য ড. জিয়াউদ্দীন আহমেদ উর্দুকে পাকিস্তানের রাষ্ট্রভাষা করার পক্ষে অভিমত ব্যক্ত করলে, বিশিষ্ট চিন্তাবিদ ড. মুহম্মদ শহীদুল্লাহ দৈনিক আজাদ পত্রিকায় একটি প্রবন্ধ লিখে এর প্রতিবাদ করেন।

গণতান্ত্রিক যুবলীগ গঠন

ভারত বিভক্তির পূর্বেই মুজিব মুসলিম লীগের সাম্প্রদায়িক ও সুবিধাবাদী রাজনীতির প্রতি আস্থা হারিয়েছিলেন। তিনি পরিষ্কার উপলব্ধি করেছিলেন যে, মুসলিম লীগের সাথে থেকে বাংলার মানুষের অর্থনৈতিক মুক্তি ও গণতান্ত্রিক অধিকার প্রতিষ্ঠা সম্ভব নয়। তাই মাউন্টব্যাটেনের ৩ জুন পরিকল্পনা ঘোষণার সাথে সাথে কলকাতার ইসলামিয়া কলেজের সিরাজুদ্দৌলা হোস্টেলে ছাত্র ও যুব নেতাদের নিয়ে এক রুদ্বদ্বার বৈঠকে মিলিত হয়েছিলেন এবং পূর্ব বাংলায় লীগ বিরোধী ছাত্র, যুব ও রাজনৈতিক কর্মীদের সংগঠিত করার সিদ্ধান্ত নিয়েছিলেন। আর এই সিদ্ধান্ত মোতাবেক ভারত বিভাগের পরপরই তিনি ঢাকায় ফিরে আসেন এবং ঢাকায় মুসলিম লীগ বিরোধী ছাত্র, যুব ও রাজনৈতিক কর্মীদের সাথে যোগাযোগ শুরু করেন।

ফলশ্রুতিতেই প্রদেশব্যাপী প্রস্তুতির পর শেখ মুজিবুর রহমান, কামরুদ্দীন আহমেদ, শামসুল হক, তাজউদ্দীন আহমেদ, শামসুদ্দীন আহমেদ, তসাদ্দক আহম্মেদ প্রমুখের উদ্যোগে ১৯৪৭ সালের ৬ ও ৭ সেপ্টেম্বর ঢাকায় গঠিত হয় পাকিস্তান গণতান্ত্রিক যুবলীগ।  যুবলীগ নবগঠিত পাকিস্তানের গণতন্ত্র, প্রাদেশিক স্বায়ত্তশাসন ও ভাষা বিষয়ে প্রস্তাব গ্রহণ করে। উক্ত প্রস্তাবে বলা হয়- বাংলা ভাষাকে পূর্ব পাকিস্তানের শিক্ষার বাহন ও আইন আদালতের ভাষা করা হউক। সমগ্র পাকিস্তানের রাষ্ট্রভাষা কি হইবে তৎসম্পর্কে আলাপ-আলোচনা ও সিদ্ধান্ত গ্রহণের ভার জনসাধারণের উপর ছাড়িয়া দেওয়া হউক এবং জনগণের সিদ্ধান্তই চূড়ান্ত বলিয়া গৃহীত হউক।

উল্লেখ্য যে, এসময় (১৯৪৭ সালের ২ সেপ্টেম্বর) ঢাকা বিশ্ববিদ্যালয়ের কয়েকজন শিক্ষক ও ছাত্রের সমন্বয়ে তমদ্দুন মজলিশ নামে একটি ইসলামী সাংস্কৃতিক সংগঠন গড়ে ওঠে। এর প্রতিষ্ঠাতা সম্পাদক ছিলেন ঢাকা বিশ্ববিদ্যালয়ের পদার্থবিদ্যা বিভাগের অধ্যাপক আবুল কাসেম। সংগঠনটি ১৯৪৭ সালের ১৫ সেপ্টেম্বর পাকিস্তানের রাষ্ট্রভাষা বাংলা না উর্দু' শীর্ষক একটি পুস্তিকা প্রকাশ করে। এতে বাংলাকে পূর্ব পাকিস্তানের শিক্ষার বাহন ও আইন আদালতের ভাষা করার দাবি জানানো হয়। ভাষা আন্দোলনের প্রথম দিকে তমদ্দুন মজলিশের ভূমিকা বেশ সক্রিয় হলেও, ভাষার দাবিতে আন্দোলনের সাথে সাথে বাঙালি সংস্কৃতিভিত্তিক জাতীয়তাবাদী আন্দোলন প্রকট হতে থাকলে এই সংগঠনটি নিষ্ক্রিয় হতে থাকে। শেখ মুজিবও রাষ্ট্রভাষা সংক্রান্ত বহু কাজে এই সংগঠনটিকে সাহায্য ও সমর্থন করেছেন।

প্রথম রাষ্ট্রভাষা সংগ্রাম পরিষদ গঠন

১৯৪৭ সালের ২৭ নভেম্বর করাচীতে যে শিক্ষা সম্মেলন অনুষ্ঠিত হয়, তাতে উর্দুকে পাকিস্তানের রাষ্ট্রভাষা করার প্রস্তাব গৃহীত হয়। আর এই সংবাদ ঢাকায় এসে পৌছলে শিক্ষিত সম্প্রদায় বিস্মিত ও ক্ষুব্ধ হয়। তার পাকিস্তানী শাসকগোষ্ঠীর বাংলা ভাষা বিরোধী ষড়যন্ত্র সম্পর্কে অবগত হয় এবং এর প্রতিবাদে ৬ ডিসেম্বর ঢাকা বিশ্ববিদ্যালয় প্রাঙ্গণে বিভিন্ন শিক্ষা প্রতিষ্ঠানের উদ্যোগে এক প্রতিবাদ সভা আহ্বান করে। তমদ্দুন মজলিশের উদ্যোগে ১৯৪৭ সালের ডিসেম্বরের শেষ দিকে মুসলিম ছাত্রলীগ, গণতান্ত্রিক যুব লীগ ও তমদ্দুন মজলিশের সমন্বয়ে গঠিত হয় প্রথম রাষ্ট্রভাষা সংগ্রাম পরিষদ। এর আহ্বায়ক নিযুক্ত হন বিশ্ববিদ্যালয়ের অধ্যাপক নূরুল হক ভূঁইয়া।

এই কমিটির উদ্যোগে ১৯৪৮ সালের ফেব্রুয়ারি মাসেই বাংলা ভাষার দাবি সম্বলিত একটি স্মারকলিপিতে স্বাক্ষর অভিযান শুরু হয় এবং কয়েক হাজার মানুষের স্বাক্ষর নিয়ে সেটি সরকারের কাছে পাঠায়। উল্লেখ্য যে এই স্বাক্ষর অভিযানে অন্যান্যদের সাথে শেখ মুজিবও অংশগ্রহণ করেন এবং সেজন্য অক্লান্ত পরিশ্রম করেন।

ভাষা আন্দোলনে সক্রিয় ভূমিকা

তৎকালীন সময়ে, গণতান্ত্রিক যুবলীগের পরপরই যে ছাত্র সংগঠনটি সবচেয়ে গুরুত্বপূর্ণ ভূমিকা পালন করে- সেটি হলো পূর্ব পাকিস্তান মুসলিম ছাত্রলীগ। এটি ছিল তখন পূর্ব বাংলায় একমাত্র সরকার বিরোধী সংগঠন। পূর্ব পাকিস্তান মুসলিম ছাত্রলীগই হল তখন প্রথম ছাত্র সংগঠন যে সংগঠনটি বাংলাকে রাষ্ট্রভাষা করার দাবিতে তীব্র আন্দোলন গড়ে তোলে।

১৯৫২ সালের ভাষা আন্দোলন থেকে শুরু করে ১৯৭১ সালের মুক্তিযুদ্ধ পর্যন্ত প্রতিটি আন্দোলনে ছাত্রলীগ বলিষ্ঠ ভূমিকা পালন করে। এই সংগঠনটি প্রতিষ্ঠার ক্ষেত্রে সবচেয়ে গুরুত্বপূর্ণ ভূমিকা পালন করেন শেখ মুজিবুর রহমান। এক্ষেত্রে তিনি তার কলকাতার ছাত্রজীবনের সাংগঠনিক অভিজ্ঞতাকে কাজে লাগান। যাই হোক, নিখিল পূর্ব পাকিস্তান ছাত্রলীগের তখন প্রতিদ্বন্দ্বী দুই নেতা ছিলেন শাহ আজিজুর রহমান ও শেখ মুজিবুর রহমান। শাহ আজিজুর রহমান ছিলেন সাম্প্রদায়িক মনোভাবাপন্ন ও মুসলিম লীগ সরকারের কট্টর সমর্থক। অপরদিকে শেখ মুজিবুর রহমান ছিলেন অসাম্প্রদায়িকতার অনুসারী এবং মুসলিম লীগ সরকারের ঘোর বিরোধী। পাকিস্তান সৃষ্টির পরপরই শেখ মুজিব পূর্ব বাংলার জনগণের বিরুদ্ধে পশ্চিম পাকিস্তানি শাসকগোষ্ঠী ও মুসলিম লীগ নেতাদের উপনিবেশিক আচরণ, বাংলা ভাষার বিরুদ্ধে ষড়যন্ত্র প্রভৃতি উপলব্ধি করে সরকার বিরোধী আন্দোলনের লক্ষ্যে একটি অসাম্প্রদায়িক সংগঠন গড়ে তোলার প্রয়োজনীয়তা অনুভব করেন।

এর ফলশ্রুতিতেই ১৯৪৮ সালের ৪ জানুয়ারি, ঢাকা বিশ্ববিদ্যালয় ফজলুল হক হলে এক কর্মীসভায় গঠিত হয় 'পূর্ব পাকিস্তান মুসলিম ছাত্রলীগ'। নবগঠিত এই সংগঠনটিতে শুধুমাত্র কৌশলগত কারণেই 'মুসলিম' শব্দটি ব্যবহার করা হয় পরবর্তীকালে শেখ মুজিব মুসলিম শব্দটি বাদ দিয়ে দলের নামকরণ করেন পূর্ব পাকিস্তান ছাত্রলীগ। পূর্ব পাকিস্তান মুসলিম ছাত্রলীগের সাংগঠনিক কমিটি ছিল নিম্নরূপ:

১. নঈমুদ্দীন আহমদ, ২. আব্দুর রহমান চৌধুরী (বরিশাল), ৩. শেখ মুজিবুর রহমান (ফরিদপুর) ৪. অলি আহাদ (কুমিল্লা), ৫. আজিজ আহমদ (নোয়াখালী), ৬. আবদুল মতিন (পাবনা), ৭. দবিরুল ইসলাম (দিনাজপুর), ৮. মফিজুর রহমান (রংপুর), ৯. শেখ আব্দুল আজিজ (খুলনা), ১০. নওয়াব আলী (ঢাকা), ১১. নুরুল কবির (ঢাকা), ১২, আব্দুল অজিজ (কুষ্টিয়া) ১৩. সৈয়দ নূরুল আলম ও ১৪. আবদুল কুদ্দুস চৌধুরী।

পূর্ব পাকিস্তান মুসলিম ছাত্রলীগ যে ১০ দফা দাবি ঘোষণা করে, তার মধ্যে অন্যতম ছিল বাংলাকে পাকিস্তানের অন্যতম রাষ্ট্র ভাষা করা। এই সংগঠনটি ঢাকা বিশ্ববিদ্যালয়সহ সারা পূর্ববঙ্গের বিভিন্ন শিক্ষা প্রতিষ্ঠানে দ্রুত জনপ্রিয়তা অর্জন করে এবং নেতাকর্মীরা ভাষা আন্দোলনসহ বিভিন্ন রাজনৈতিক আন্দোলনে সক্রিয়ভাবে অংশগ্রহণ করে।

দ্বিতীয় রাষ্ট্রভাষা সংগ্রাম পরিষদ গঠন

১৯৪৮ সালের ২৩ ফেব্রুয়ারি, পাকিস্তান গণপরিষদের প্রথম অধিবেশন শুরু হয়। এই অধিবেশনে পূর্ব বাংলা থেকে নির্বাচিত গণপরিষদ সদস্য ধীরেন্দ্রনাথ দত্ত উর্দু ও ইংরেজির সাথে বাংলাকেও গণপরিষদের অন্যতম সরকারি ভাষা করার প্রস্তাব করেন। প্রধানমন্ত্রী লিয়াকত আলী খান এই প্রস্তাবের তীব্র বিরোধিতা করেন। এরপর পূর্ববঙ্গের মুখ্যমন্ত্রী খাজা নাজিমুদ্দীনও এই প্রস্তাবের বিরোধিতা করেন। ২৫ ফেব্রুয়ারি প্রস্তাবটি নিয়ে গণপরিষদে তুমুল বিতর্ক হয় এবং শেষ পর্যন্ত তা বাতিল হয়ে যায়।

গণপরিষদের এই বাংলাভাষা বিরোধী সিদ্ধান্তের প্রতিবাদে ২৬ ফেব্রুয়ারি ঢাকায় ধর্মঘট আহ্বান করা হয়। ধর্মঘট চলাকালীন ঢাকার ছাত্র সমাজ বাংলা ভাষার দাবিতে বিভিন্ন স্লোগান দিতে দিতে শহর প্রদক্ষিণ করে। আর এই মিছিলের পুরো ব্যবস্থাপনা ও পরিচালনায় বলিষ্ঠ নেতৃত্ব প্রদান করেন শেখ মুজিবুর রহমান। এসময় পূর্ব পাকিস্তান মুসলিম ছাত্রলীগ সরকার বিরোধী একমাত্র ছাত্র সংগঠন হওয়ার সুবাদে ভাষা আন্দোলনের সম্মুখ সারিতে চলে আসে। ১৯৪৮ সালের ২ মার্চ, ঢাকা বিশ্ববিদ্যালয় ফজলুল হক হলে সাংস্কৃতিক ও রাজনৈতিক কর্মীদের এক সভা আহ্বান করা হয় । কামরুদ্দীন আহমেদের সভাপতিত্বে অনুষ্ঠিত এই সভায় যারা উপস্থিত ছিলেন তাদের মধ্যে শেখ মুজিবুর রহমান, শামসুল হক, অলি আহাদ, মোহাম্মদ তোয়াহা, রনেশ দাসগুপ্ত, অজিত গুহ, আবুল কাসেম, কাজী গোলাম মাহবুব, নঈমুদ্দীন আহমেদ, শহীদুল্লাহ কায়সার, তাজউদ্দিন আহমদ, শওকত আলী, সরদার ফজলুল করিম, শামসুদ্দীন আহমদ, তফাজ্জল আলী প্রমুখ।

এই সভায় পূর্ববর্তী সংগ্রাম পরিষদ বিলুপ্ত করে পূর্ব পাকিস্তান মুসলিম ছাত্রলীগ, গণ আজাদী লীগ, গণতান্ত্রিক যুবলীগ, তমদ্দুন মজলিশ, বিশ্ববিদ্যালয়ের বিভিন্ন হল সংসদের দুজন করে প্রতিনিধি নিয়ে গঠন করা হয় রাষ্ট্রভাষা সংগ্রাম পরিষদ নামে একটি সর্বদলীয় পরিষদ। পরিষদ ১১ মার্চ সারা পূর্ব বাংলায় সাধারণ ধর্মঘট আহ্বান করে এবং তা সফল করার জন্য ব্যাপকভাবে পিকেটিং করার সিদ্ধান্ত নেয়।

শেখ মুজিবের কারাবরণ

১৯৪৮ সালের ১১ মার্চ, সকালেই ধর্মঘট সফল করার জন্য ছাত্ররা ঢাকা বিশ্ববিদ্যালয় থেকে বের হয়ে শহরের গুরুত্বপূর্ণ জায়গাগুলোতে অবস্থান গ্রহণ করে। শেখ মুজিবুর রহমান, অলি আহাদ, শামসুল হক, কাজী গোলাম মাহবুব, শওকত আলী প্রমুখ সেক্রেটারিয়েটের পাশে পিকেটিং-এর জন্য অবস্থান নেয়। শেখ মুজিবুর রহমান সেক্রেটারিয়েটের ১ নং গেটে (আব্দুল গনি রোড) অবস্থান নেন। সেখানে পুলিশ অফিসার শামসুদ্দোহার সাথে শেখ মুজিবের উত্তপ্ত তর্ক বিতর্ক হয় এবং এক পর্যায়ে তা হাতাহাতিতে গিয়ে দাঁড়ায়। শেষপর্যন্ত শেখ মুজিবুর রহমানসহ আরো কয়েকজনকে গ্রেফতার করে ঢাকা সেন্ট্রাল জেলে পাঠিয়ে দেওয়া হয়।

১১ মার্চের এই ধর্মঘট শুধু ঢাকায় সীমাবদ্ধ না থেকে সারা দেশে স্বতঃস্ফূর্তভাবে পালিত হয়। ১৯৫২ সালের ২১ ফেব্রুয়ারি আন্দোলনের পথিকৃত ছিল এই দিনটি। পরবর্তী কয়েকদিন মুজিবসহ রাজবন্দিদের মুক্তির দাবিতে সোচ্চার হয়ে ওঠে ছাত্র সমাজ। তীব্র আন্দলনের মুখে ১৫ মার্চ সরকার সবাইকে মুক্তি দিতে বাধ্য হয়। জেল থেকে মুক্তি পাওয়ার পর শেখ মুজিবসহ অন্যান্য ছাত্রনেতাকে একটি ট্রাকে করে সারা শহর প্রদক্ষিণ করানো হয় এবং সেদিন সন্ধ্যায় ঢাকা বিশ্ববিদ্যালয় ফজলুল হক হলে তাদের সংবর্ধনা দেওয়া হয়।

১৬ মার্চ সকালে ঢাকা বিশ্ববিদ্যালয় ফজলুল হক হলে রাষ্ট্রভাষা সংগ্রাম পরিষদের বৈঠক অনুষ্ঠিত হয়। শেখ মুজিব সেই নির্ধারিত ছাত্রসভায় উপস্থিত হলে সাধারণ ছাত্র-ছাত্রীরা তাকে সভায় সভাপতিত্ব করার অনুরোধ জানান। শেখ মুজিব তাতে রাজি হন এবং তার সভাপতিত্বে সভার কাজ শুরু হয়।

এই আন্দোলনে শুধু ছাত্র সমাজই নয়, ছাত্রনেতাদের বিশেষ করে শেখ মুজিবের বলিষ্ঠ নেতৃত্বে মুগ্ধ হয়ে ৭৬ বছরের বৃদ্ধ শেরে বাংলা একে ফজলুল হকও  প্রত্যক্ষভাবে আন্দোলনে অংশ নেন এবং পুলিশি নির্যাতনের শিকার হন।

মোহাম্মদ আলীর জিন্নাহর ঢাকা আগমন

১৯৪৮ সালের ১৯ মার্চ জিন্নাহ বিকেলের দিকে ঢাকা এসে পৌঁছান। এরপর ২১ মার্চ ঢাকার রেসকোর্স ময়দানে (সোহরাওয়ার্দী উদ্যান) ভাষণদানকালে বাংলা ভাষার বিরোধিতা করে বলেন- একমাত্র উর্দুই হবে পাকিস্তানের রাষ্ট্রভাষা, যারা এ ব্যাপারে বিভ্রান্তির সৃষ্টি করছেন তারা বিদেশি রাষ্ট্রের অর্থভোগী চর তথা পাকিস্তানের শত্ৰু। জিন্নাহর এই বক্তব্যের পর ছাত্ররা 'না' 'না' বলে প্রতিবাদ করে। আর ছাত্র সমাজের এই সমবেত প্রতিবাদেও নেতৃত্ব প্রদান করেন শেখ মুজিবুর রহমান, তাজউদ্দিন আহমদ ও আব্দুল মতিন।

২৪ মার্চ ঢাকা বিশ্ববিদ্যালয় কার্জন হলে আবারো গর্জে উঠল ছাত্ররা। এই সমাবর্তনে জিন্নাহ আবারও 'একমাত্র উর্দুই হবে পাকিস্তানের রাষ্ট্রভাষা' বলে ঘোষণা দিলে ছাত্রদের 'না', 'না' প্রতিবাদের তীব্র স্বর শুনে জিন্নাহর কণ্ঠস্বর ম্লান হয়ে যায়। কিন্তু মুসলিম লীগের অব্যাহত ষড়যন্ত্র এবং সরকারের দমননীতির কারণে সরকার শেখ মুজিবকে ১৯৪৮ সালের ১১ সেপ্টেম্বর কারারুদ্ধ করে। এরপর তমদ্দুন মজলিস মুসলিম লীগের সঙ্গে আপসকামিতার কারণে বিলীন হয়ে যায়। পাকিস্তানের শাসকগোষ্ঠী ১৯৪৯ সালে আরবি হরফে বাংলা লেখার উদ্যোগ গ্রহণ করলে, পূর্ব পাকিস্তান মুসলিম ছাত্রলীগ এর জোরালো প্রতিবাদ করে।

শেখ মুজিব: ছাত্রনেতা থেকে জননেতা

শেখ মুজিব আওয়ামী মুসলিম লীগের যুগ্ম সাধারণ সম্পাদক নির্বাচিত হওয়ার প্রায় একমাস পর অর্থাৎ ১৯৪৯ সালের জুলাইয়ের শেষ সপ্তাহে জেলখানা থেকে মুক্তি লাভ করেন। জেলখানা থেকে বের হয়েই তিনি ভাষা আন্দোলনসহ পূর্ব বাংলার স্বায়ত্তশাসনের দাবিতে আন্দোলনে শরীক হন। ২৯ জুলাই তিনি নারায়ণগঞ্জে এক সাংগঠনিক সফরে যান এবং সেখানে ছাত্রলীগের প্রকাশ্য সম্মেলনে প্রধান অতিথি হিসেবে এক জ্বালাময়ী বক্তৃতা দেন। প্রায় দেড় ঘণ্টাব্যাপী এই গুরুত্বপূর্ণ বক্তৃতায় তিনি ছাত্রলীগের ১০ দফার অন্যতম দাবি বাংলাকে পাকিস্তানের অন্যতম রাষ্ট্রভাষা ও পাকিস্তানের নৌবাহিনীর সদর দপ্তর করাচি থেকে চট্টগ্রামে স্থানান্তরের দাবি জানান।

এছাড়া ১৯৪৮-৫০ সালে পূর্ব বাংলায় খাদ্য সংকটের ফলে যে দুর্ভিক্ষ দেখা দেয়, তাতে প্রায় ২০ হাজার লোক গ্রাণ হারায়। এই দুর্ভিক্ষর প্রতিবাদে শেখ মুজিব আন্দোলন গড়ে তোলেন। তৎকালীন পাকিস্তানের প্রধানমন্ত্রী লিয়াকত আলী খান ১৯৪৯ সালের অক্টোবরে ঢাকা সফরে আসেন এবং ওঠেন 'বর্ধমান হাউসে'। ঢাকায় প্রধানমন্ত্রীর উপস্থিতিতে শেখ মুজিব বিক্ষোভ কর্মসূচি জোরদার করেন এবং আরমানিটোলা ময়দানে এক বিশাল জনসভায় তিনি সরকারের তীব্র সমালোচনা করেন। জনসভা শেষে প্রায় ৫০ হাজার লোকের এক বিশাল মিছিল নিয়ে মুজিব বর্ধমান হাউসের দিকে অগ্রসর হলে নবাবপুর রেলক্রসিং-এ পুলিশ মিছিলে বাধা প্রদান ও লাঠি চার্জ করে। মিছিল থেকে মাওলানা ভাসানী ও শামসুল হককে গ্রেফতার করা হয়। শেখ মুজিব আত্মগোপনে থেকে সারা বাংলায় জেলা ও মহকুমা পর্যায়ের সরকারি দপ্তরগুলোতে খাদ্যের দাবিতে স্মারকলিপি প্রদান ও বিক্ষোভ কর্মসূচি জোরদার করেন। কিন্তু আবারও তিনি মুসলিম লীগ সরকারের কোপানলে পড়েন এবং ১৯৫০ সালে ১ জানুয়ারি গ্রেফতার হন।

মওলানা ভাসানীসহ অন্যান্য নেতৃবৃন্দকে ১৯৫০ সালের জুন মাস নাগাদ মুক্তি দেওয়া হলেও সরকার শেখ মুজিবকে জেলখানার অন্ধ প্রকোষ্ঠে আটকে রাখে। শেখ মুজিব মুক্তিলাভ করেন ১৯৫২ সালের ২৬ ফেব্রুয়ারি। কিন্তু এই দীর্ঘ সময় তিনি জেলখানায় আটক থাকলেও একেবারে বসে থাকেননি। ভাষা আন্দোলনসহ সরকার বিরোধী অন্যান্য আন্দোলনে তিনি গুরুত্বপূর্ণ পরামর্শ ও দিক নির্দেশনা প্রদান করেন।

ভাষা আন্দোলনের চূড়ান্ত কালপর্ব

১৯৫২ সালের ২৬ জানুয়ারি ঢাকায় মুসলিম লীগের কাউন্সিল অধিবেশন অনুষ্ঠিত হয়। তখন পাকিস্তানের প্রধানমন্ত্রী হয়েছেন খাজা নাজিমুদ্দিন। তিনিও জিন্নাহ ও লিয়াকত আলীর মতো করেই ঘোষণা করেন যে- উর্দুই হবে পাকিস্তানের একমাত্র রাষ্ট্রভাষা। ২৭ জানুয়ারি পল্টন ময়দানের জনসভায়ও তিনি একই ঘোষণা দেন। নাজিমুদ্দিনের এমন ঘোষণায় ঢাকার ছাত্র সমাজ বিক্ষুব্ধ হয়ে ওঠে এবং ঢাকা বিশ্ববিদ্যালয় মধুর ক্যান্টিনে এক জরুরি সভার আয়োজন করে। ৩০ জানুয়ারি হরতাল পালন করা হয়।

সর্বদলীয় রাষ্ট্রভাষা কেন্দ্রীয় কর্মপরিষদ গঠন

এমতাবস্থায় ১৯৫২ সালের ৩১ জানুয়ারি ঢাকার বার লাইব্রেরিতে পূর্ব পাকিস্তান আওয়ামী মুসলিম লীগ, খেলাফতে রব্বানী পার্টি, তমদ্দুন মজলিস, পূর্ব পাকিস্তান মুসলিম ছাত্র লীগ, পূর্ব পাকিস্তান যুবলীগ, ঢাকা বিশ্ববিদ্যালয় রাষ্ট্রভাষা সংগ্রাম পরিষদসহ মোট ৬২ সংগঠনের সমন্বয়ে গঠিত হয় সর্বদলীয় রাষ্ট্রভাষা কেন্দ্রীয় কর্মপরিষদ।

একুশে ফেব্রুয়ারি হরতাল

ঢাকায় সকল শিক্ষা প্রতিষ্ঠানে ৪ ফেব্রুয়ারি সর্বাত্মক হরতাল পালিত হয়। হরতাল শেষে বিশ্ববিদ্যালয়ের আমতলায় এক বিশাল ছাত্রসভা অনুষ্ঠিত হয়। সভা থেকে ২১ ফেব্রুয়ারি সার পূর্ব বাংলায় হরতাল কর্মসূচি ঘোষণা করা হয়। ২১ ফেব্রুয়ারি পূর্ববঙ্গ প্রাদেশিক আইন পরিষদের বাজেট অধিবেশন অনুষ্ঠিত হওয়ার কথা ছিল।

সর্বদলীয় রাষ্ট্রভাষা কেন্দ্রীয় কর্মপরিষদ ২১ ফেব্রুয়ারি সারা প্রদেশব্যাপী হরতাল কর্মসূচি ঘোষণা করলে পূর্ব বাংলার মুখ্যমন্ত্রী নূরুল আমীনের সরকার ২০ ফেব্রুয়ারি থেকে একমাসের জন্য ঢাকা শহরে ১৪৪ ধারা জারি এবং সকল প্রকার মিছিল মিটিং নিষিদ্ধ ঘোষণা করে। এই ঘোষণায় ঢাকার ছাত্র সমাজ আরও ক্ষিপ্ত হয়ে ওঠে এবং ১৪৪ ধারা ভঙ্গের প্রস্তুতি গ্রহণ করে। ২১ ফেব্রুয়ারি সকাল থেকেই ঢাকা বিশ্ববিদ্যালয় প্রাঙ্গণে ছাত্ররা জমায়েত হতে শুরু করে। বেলা ১১টারপর আমতলায় সভা শুরু হয়।

সভা শেষে তারা ঢাকা মেডিক্যাল কলেজ পার হয়ে কলেজ হোস্টেলের দিকে এগুতে শুরু করলে পুলিশ মিছিলে লাঠি চার্জ শুরু করে। পুলিশের সাথে শুরু হয় ছাত্র জনতার খণ্ডযুদ্ধ। এরপর পুলিশ কাঁদানে গ্যাস ছাড়লে ছাত্ররা মেডিক্যাল কলেজ হাসপাতাল ও ছাত্রাবাস প্রাঙ্গণে ঢুকে পড়ে। এরপর ছাত্র-জনতা পূর্ববঙ্গ আইন পরিষদের দিকে অগ্রসর হবার চেষ্টা করলে পুলিশ বেপরোয়া হয়ে ওঠে। লাঠি চার্জ কাঁদানে গ্যাস ছুড়তে থাকলে ছাত্র-জনতাও ইটপাটকেল ছুড়তে শুরু করে। এভাবে পুলিশ ছাত্র-জনতা খণ্ডযুদ্ধ বিকেল পর্যন্ত চলে। এরপর বিকাল ৩টার দিকে পুলিশ প্রথম গুলিবর্ষণ করে। বরকত-রফিক-জব্বারস-সালাম-শফিউররা। 

১৯৫২ সালের ভাষা আন্দোলন ও শেখ মুজিব

জননিরাপত্তা আইনে ১৯৫০ সালের ১ জানুয়ারি গ্রেফতার হন শেখ মুজিবুর রহমান। এরপর দুই বছরের বেশি সময় তিনি ঢাকা কেন্দ্রীয় কারাগারে আটক থাকেন। অসুস্থতার কারণে ১৯৫২ সালে ৮ ফেব্রুয়ারি শেখ মুজিব ও মহিউদ্দিন আহমাদকে ঢাকা মেডিক্যাল কলেজ হাসপাতালে আনা হয়। এসময় আলি আহাদ প্রমুখ নেতৃবৃন্দের সাথে তিনি ভাষা আন্দোলন নিয়ে কয়েক দফা আলোচনা করেন এবং তাদের দিক নির্দেশনাও দেন। সেসময় তিনি তাদের আরও জানান যে, ১৬ ফেব্রুয়ারি থেকে তিনি ভাষা আন্দোলনের সপক্ষে আমরণ অনশন শুরু করবেন। এই অনশনের কথা জানতে পেরে সরকার শেখ মুজিবুর রহমানকে ঢাকা কেন্দ্রীয় কারাগারে রাখা নিরাপদ মনে না করে, ১৫ ফেব্রুয়ারি ঢাকা কেন্দ্রীয় কারাগার থেকে ফরিদপুর জেলা কারাগারে স্থানান্তরিত করে। ফরিদপুর যাওয়ার পথে নারায়ণগঞ্জ স্টিমার ঘাটে পুলিশের বাধা অতিক্রম করে সমবেত ছাত্র-জনতার উদ্দেশে তিনি এক জ্বালাময়ী বক্তৃতা দেন। সেখানে তিনি বলেন- একুশে ফেব্রুয়ারি এসেম্বলি বসবে, এমএলএ-দের কাছ থেকে রাষ্ট্রভাষার বাংলার পক্ষে দস্তখত আদায় করবে।

শেখ মুজিবের স্টিমার ঘাটে সেদিনের সেই ঐতিহাসিক ঘোষণা ভাষা আন্দোলনে নতুন মাত্র যোগ করে। এরপর ফরিদপুর জেলে ১৬ ফেব্রুয়ারি থেকে তিনি সকল রাজবন্দির মুক্তিসহ ভাষার দাবিতে আমরণ অনশন শুরু করেন। বরিশালের মহিউদ্দিন আহম্মদও মুজিবের সাথে অনশন শুরু করেন। সারা দেশব্যাপী শেখ মুজিবের মুক্তির দাবিতে আন্দোলন জোরদার হতে থাকলে, সরকার শেষ পর্যন্ত জনদাবির কাছে মাথা নত করে এবং ২৬ ফেব্রুয়ারি শেখ মুজিবকে মুক্তি দেয়। জেলখানা থেকে মুক্ত হয়ে সাথে সাথেই মুজিব ঢাকার আওয়ামী মুসলিম লীগ অফিসে এক তার বার্তায় ২১ ফেব্রুয়ারির মর্মান্তিক ঘটনার জন্য গভীর দুঃখ প্রকাশ করেন।

যুক্তফ্রন্টের নির্বাচন ও ঐতিহাসিক একুশ দফা
১৯৫২ আন্দোলনের মাধ্যমেই পূর্ব বাংলার মানুষের সঙ্গে গণতান্ত্রিক এবং রাজনৈতিক নেতা-কর্মীদের একটা প্রাণের সংযোগ স্থাপিত হয়, যা এর আগে আর কখনও হয়নি। এরপরেই, ১৯৫৩ সালে, আওয়ামী লীগের ভারপ্রাপ্ত সাধারণ সম্পাদকের দায়িত্ব গ্রহণ করেন তরুণ নেতা শেখ মুজিবুর রহমান। এসময় ১৯৫২ সালের ৩ থেকে ১১ অক্টোবর, চীনের পিকিং (বেইজিং)-এ অনুষ্ঠিত হয় বিশ্বশান্তি সম্মে﻿লন। চীন সরকারের আমন্ত্রণে এই শান্তি সম্মেলনে শেখ মুজিবুর রহমান বাংলা ভাষায় বক্তৃতা করে সমগ্র পৃথিবীর দৃষ্টি আকর্ষণ করেন। ওই সম্মেলনে আর একজন বক্তা বাংলা ভাষায় বক্তৃতা করে সবার নজর কেড়েছিলেন, তিনি হলেন ভারতের পশ্চিমবঙ্গের প্রখ্যাত লেখক মনোজ বসু।

 

১৯৫৩ সালে ভাষা আন্দোলনের প্রথম বার্ষিকী পালন প্রসঙ্গে ভাষা সৈনিক গাজীউল হক লিখেছেন, '২১ ফেব্রুয়ারি মিছিল শুরু হলো বিশ্ববিদ্যালয় প্রাঙ্গণ থেকে। ভোর বেলাতেই জনাব আতাউর রহমান খান, শেখ মুজিবুর রহমান প্রমুখ নেতা বিশ্ববিদ্যালয় প্রাঙ্গণে এসে জমায়েত হয়েছিলেন। মিছিল শুরু হলো। মিছিলের সামনে জনাব আতাউর রহমান খান, জনাব শেখ মুজিবুর রহমান, ইমাদুল্লাহ (অলি আহাদ গ্রেফতারের পর থেকে যুবলীগের সাধারণ সম্পাদক)। কালো পতাকাটি কখনো আমি, কখনো বা আব্দুল ওয়াদুদ পাটোয়ারি বয়ে নিয়ে যাচ্ছিলাম। সকল স্তরের জনগণ ছিল আমাদের সঙ্গে। সারা ঢাকা শহর প্রদক্ষিণ করে মিছিল এসে জমায়েত হলো আর্মানিটোলা ময়দানে। ছাত্রদের প্রত্যেক দল থেকে একজন করে এ সভায় বক্তৃতা করেন। যুবলীগ থেকে জনাব ইমাদুল্লাহ এবং আওয়ামী লীগ থেকে বক্তব্য রাখেন জনাব শেখ মুজিবুর রহমান। সভায় ভাষা আন্দোলনের বন্দিসহ সব রাজবন্দির মুক্তি দাবি করা হয়। শহীদদের অমর স্মৃতির উদ্দেশ্যে মোনাজাত করা হয়।'

 

প্রধান ইস্যু রাষ্ট্রভাষা বাংলা:

 

১৯৫৩ সালে মাতৃভাষার দাবিতে আন্দোলন আবার চাঙ্গা হতে থাকে। সেই সাথে পূর্ব বাংলার জনগণের প্রতি কেন্দ্রীয় মুসলিম লীগ সরকারের আর্থ- সামাজিক শোষণ, বৈষম্যের বিরুদ্ধেও জনগণ ক্ষুব্ধ হয়। শেখ মুজিব পূর্ব বাংলার জনগণের আশা-আকাঙ্ক্ষা পূরণে আবারও এগিয়ে আসেন। আওয়ামী মুসলিম লীগের তৎকালীন সাধারণ সম্পাদক শামসুল হকের অসুস্থতার কারণে দলের পক্ষ থেকে সেই গুরু-দায়িত্ব শেখ মুজিবের ওপর অর্পণ করা হয়। ১৯৫৩ সালে আওয়ামী মুসলিম লীগের সাধারণ সম্পাদকের দায়িত্ব গ্রহণ করে শেখ মুজিব বাংলার মানুষের আশা-আকাঙ্ক্ষা পূরণে ব্রতী হন। তার রাজনীতির মূল বিষয়ই ছিল সাধারণ মানুষ, মানুষের স্বপ্ন, আশা-আকাঙ্ক্ষা পূরণ। তাই খুব অল্প দিনের মধ্যেই শেখ মুজিব শুধু আওয়ামী লীগেরই নয়, সারা বাংলার একজন জনপ্রিয় নেতাতে পরিণত হন। এসময় শেরে বাংলা এ কে ফজলুল হক কৃষক শ্রমিক পার্টি নামে একটি দল গঠন করে সরকার বিরোধী আন্দোলনে সম্পৃক্ত হন। গণতন্ত্রের মানসপুত্র হোসেন শহীদ সোহরাওয়ার্দী পূর্ব বাংলায় সশরীরে উপস্থিত হয়ে আওয়ামী মুসলিম লীগকে সামনে থেকে নেতৃত্ব দিতে শুরু করেন।

 

এসময়, পাকিস্তান সরকার পূর্ব বাংলায় সাধারণ নির্বাচনের ঘোষণা দেয়। ফলে ১৯৫৩ সালের ৪ ডিসেম্বর, ক্ষমতাসীন মুসলিম লীগকে প্রতিহত করার লক্ষ্যে আওয়ামী লীগ, কৃষক শ্রমিক পার্টি, গণতন্ত্রী দল ও নেজামে ইসলামকে নিয়ে গঠিত হয় যুক্তফ্রন্ট। রক্তস্নাত ২১ ফেব্রুয়ারিকে চিরস্মরণীয় করে রাখার জন্য নির্বাচনী দাবি-দাওয়াকে ২১টি দফার মধ্যে সীমাবদ্ধ রাখে যুক্তফ্রন্ট এবং প্রথম দফায় মায়ের ভাষা বাংলাকে পাকিস্তানের অন্যতম রাষ্ট্রভাষা করার দাবি উত্থাপন করে।

 

২১ দফার মধ্যে ছিল:

 

১. বাংলাকে পাকিস্তানের অন্যতম রাষ্ট্রভাষা করা;

২. বিনা খেসারতে জমিদারী প্রথা উচ্ছেদ ও সকল প্রকার মধ্যস্বত্বের বিলোপ সাধন, ভূমিহীন কৃষকদের মধ্যে উদ্বৃত্ত জমি বণ্টন; ভূমি রাজস্বকে ন্যায়ঙ্গতভাবে হ্রাস করা এবং সার্টিফিকেট প্রথা বাতিল করা;

৩. পাট ব্যবসা জাতীয়করণ, পাট উৎপাদনকারীদের পাটের ন্যায্য মূল্য প্রদানের ব্যবস্থা, মুসলিম লীগ আমলের পাট-কোলেঙ্কারির তদন্ত করে দোষী ব্যক্তিদের শাস্তি প্রদান এবং তাদের অবৈধ উপায়ে অর্জিত সম্পত্তি বাজেয়াপ্ত করা;

৪. সমবায় কৃষি ব্যবস্থা প্রবর্তন করা; কুটির শিল্পের বিকাশ ও শ্রমজীবীদের অবস্থার উন্নয়ন সাধন করা;

৫. পূর্ব বাংলাকে লবণের ক্ষেত্রে স্বয়ংসম্পূর্ণ করার উদ্দেশ্যে কুটির ও বৃহৎ পর্যায়ে লবণ শিল্প প্রতিষ্ঠা করা;

৬. অবিলম্বে বাস্তুহারাদের পুনর্বাসন করা;

৭. সেচ ব্যবস্থার উন্নয়ন এবং দেশকে বন্যা ও দুর্ভিক্ষের কবল থেকে রক্ষা করা;

৮. পূর্ব বাংলাকে শিল্পায়িত করা এবং আই.এল.ও কনভেনশন অনুযায়ী শিল্প শ্রমিকদের জন্য অর্থনৈতিক ও সামাজিক অধিকারের নিশ্চয়তা বিধান করা;

৯. অবৈতনিক ও বাধ্যতামূলক প্রাথমিক শিক্ষা প্রবর্তন ও শিক্ষকদের জন্য ন্যায্য বেতন ও ভাতার ব্যবস্থা করা।

১০, সরকারী ও বেসরকারী বিদ্যালয়গুলোর মধ্যে বিভেদ বিলোপ করে সমগ্র মাধ্যমিক শিক্ষা ব্যবস্থার পুনর্গঠন করা এবং মাতৃভাষাকে মাধ্যম করা;

১১. বিশ্ববিদ্যালয় সম্পর্কিত সকল প্রতিক্রিয়াশীল কলাকানুন বাতিল করে তাকে স্বায়ত্তশাসিত প্রতিষ্ঠানে পরিণত করা;

১২. প্রশাসনিক ব্যয় সংকোচ করা এবং উচ্চ ও নিম্ন বেতনভোগী সরকারী কর্মচারীদের বেতনের মধ্যে সামঞ্জস্য বিধান করা; যুক্তফ্রন্টের কোন মন্ত্রী এক হাজারের বেশি বেতন গ্রহণ না করা;

১৩. দুর্নীতি, স্বজনপ্রীতি ও ঘুষ উচ্ছেদের লক্ষ্যে ১৯৪৭ সালের পর থেকে সকল সরকারী কর্মকর্তা ও ব্যবসায়ী কর্তৃক অর্জিত সম্পত্তির হিসেব গ্রহণ করা এবং সকল অবৈধ সম্পত্তি বাজেয়াপ্ত করা;

১৪. নিরাপত্তা আইন ও অর্ডিন্যান্স বলে আটককৃত সকল নিরাপত্তা বন্দীকে মুক্তিদান এবং সমিতি ও সংবাদপত্রের স্বাধীনতা ও বাকস্বাধীনতা নিশ্চিত করা;

১৫. শাসন বিভাগ হতে বিচার বিভাগ পৃথক করা;

১৬. 'বর্ধমান হাউস' আপাতত ছাত্রাবাস এবং পরে বাংলা ভাষা ও সাহিত্যের গবেষণাগার করা;

১৭. বাংলা ভাষা ও সাহিত্যের জন্য যারা প্রাণ উৎসর্গ করেছেন তাদের পবিত্র স্মৃতিকে রক্ষা করার জন্য শহীদ মিনার নির্মাণ করা;

১৮. একুশে ফেব্রুয়ারি শহীদ দিবস ঘোষণা ও তাকে সরকারী ছুটির দিন হিসেবে পালন করা;

১৯. লাহোর প্রস্তাবের ভিত্তিতে পূর্ববঙ্গকে পূর্ণ স্বায়ত্তশাসন প্রদান এবং দেশরক্ষা, পররাষ্ট্র ও মুদ্রা ব্যতীত আর সব বিষয় পূর্ববঙ্গ সরকারের হাতে অর্পণ, সেনাবাহিনীর সদর দপ্তর পশ্চিম পাকিস্তানে রেখে নৌবাহিনীর সদর দপ্তর পূর্ব বাংলায় স্থানান্তর প্রতিরক্ষার ব্যাপারে পূর্ব বাংলাকে স্বয়ংসম্পূর্ণ করার জন্য এখানে বস্ত্র কারখানা স্থাপন এবং আনসার বাহিনীকে পূর্ণাঙ্গ মিলিশিয়া হিসেবে গড়ে তোলা;

২০. যুক্তফ্রন্ট মন্ত্রিসভা কোন অজুহাতেই আইনসভার আয়ু বৃদ্ধি করবে না; সাধারণ নির্বাচনের ছয় মাস পূর্ব মন্ত্রিসভা পদত্যাগ করবে এবং নির্বাচন কমিশনের মাধ্যমে অবাধ ও নিরপেক্ষ নির্বাচনের ব্যবস্থা করবে।

২১. আইনসভার কোন আসন শূন্য হবার তিন মাসের মধ্যে উপনির্বাচনের মাধ্যমে তা পূরণ করা হবে এবং যুক্তফ্রন্ট প্রার্থীরা পরপর তিনটি উপনির্বাচনে পরাজিত হলে মন্ত্রিসভা স্বেচ্ছায় পদত্যাগ করবে।

 

প্রথম নির্বাচনেই বঙ্গবন্ধুর বিজয়

 

এদিকে যুক্তফ্রন্টের একজন অন্যতম নেতা হিসেবে শেখ মুজিব এই ২১ দফা দাবি নিয়ে বাংলার একপ্রান্ত হতে অপর প্রান্ত চষে বেড়ান। বাংলাকে পাকিস্তানের অন্যতম রাষ্ট্রভাষা করা, একুশে ফেব্রুয়ারিকে শহীদ দিবস ও ছুটির দিন ঘোষণা, অবৈতনিক বাধ্যতামূলক প্রাথমিক শিক্ষা প্রবর্তন, প্রাদেশিক স্বায়ত্তশাসনসহ ২১ দফার সমর্থনে তিনি বড় বড় জনসভায় যে গুরুত্বপূর্ণ ও জ্বালাময়ী বক্তৃতা দেন।

 

এই নির্বাচনে তরুণ নেতা শেখ মুজিবুর রহমান যুক্তফ্রন্টের মনোনীত প্রার্থী হিসেবে মুসলিম লীগ প্রার্থী ওয়াহিদুজ্জামানকে বিপুল ভোটের ব্যবধানে পরাজিত করে টুঙ্গিপাড়া এলাকা থেকে পূর্ববঙ্গ আইন পরিষদের সদস্য নির্বাচিত হন।

 

এই নির্বাচনে যুক্তফ্রন্ট বিপুল ভোটে জয়ী হয় এবং মুসলিম লীগের ভরাডুবি ঘটে। মুসলিম লীগ মাত্র ৯ টি আসন লাভ করে। ১৯৫৪ সালের এই নির্বাচনে আওয়ামী মুসলিম লীগ ১৪৩টি এবং কৃষক শ্রমিক পার্টি মাত্র ৪৮টি আসন লাভ করে। এই মন্ত্রিসভার সর্বকনিষ্ঠ মন্ত্রী হিসেবে শেখ মুজিবুর রহমান যোগদান করেন। তিনি কৃষি, বন ও সমবায় মন্ত্রণালয়ের দায়িত্ব লাভ করেন।

 

কিন্তু কেন্দ্রীয় সরকার পরিকল্পিতভাবে আদমজি জুট মিলে বাঙালি-অবাঙালি দাঙ্গা বাধিয়ে দেয়, এই দাঙ্গায় প্রায় পাঁচশত বাঙালি নিহত হন। এর সব দায়-দায়িত্ব যুক্তফ্রন্ট সরকারের ওপর চাপিয়ে দেওয়া হয় এবং ১৯৫৪ সালের ৩০ মে ৯২ (ক) ধারা বলে যুক্তফ্রন্ট সরকারকে বরখাস্ত করে কেন্দ্রীয় শাসন জারি করে। একই দিনে পাকিস্তানের প্রতিরক্ষা সচিব ইস্কান্দার মীর্জাকে পূর্ব বাংলার গভর্নর হিসেবে নিয়োগ দেওয়া হয়। এরপরই যুক্তফ্রন্টের হাজার হাজার নেতা-কর্মীকে জেলখানায় ঢোকানো হয়। আওয়ামী লীগের প্রায় তিন হাজার কর্মী ও ৫৩ জন এমএলএ গ্রেফতার হন। শেখ মুজিবকে গ্রেফতার করে পাঠানো হয় ঢাকা কেন্দ্রীয় করাগারে। মুখ্যমন্ত্রী ফজলুল হক হন গৃহবন্দী। এসময় মওলানা ভাসানী ও সোহরাওয়ার্দী বিদেশে অবস্থান করছিলেন। ফলে একটি নির্বাচিত সরকারকে বরখাস্ত করে কেন্দ্রীয় শাসন জারি করার প্রতিক্রিয়া হিসেবে সে সময় পূর্ব বাংলায় কোন প্রতিবাদ সভা বা বিক্ষোভ মিছিল অনুষ্ঠিত হয়নি।

১৯৭০: স্বাধীনতার জন্য জাতিকে প্রস্তুতের পর দৃষ্টি ছিল আন্তর্জাতিক অঙ্গনে
﻿﻿﻿﻿১৯৪৭ সালে শুধু ধর্মের ভিত্তিতে ভারত ও পাকিস্তান নামে দুটি পৃথক রাষ্ট্র সৃষ্টির পরই স্পষ্ট হয়ে যায় যে, পাকিস্তানের পূর্বাঞ্চল তথা পূর্ব বাংলার সংখ্যাগরিষ্ঠ সাত কোটি মানুষ প্রতারণার শিকার হয়েছেন। তখন থেকেই বাঙালির সংস্কৃতি ও অর্থনীতির ওপর পাকিস্তানি জান্তাদের আগ্রাসনের বিরুদ্ধে সোচ্চার হন তৎকালীন তরুণ নেতা শেখ মুজিবুর রহমান। ১৯৪৮ সালে মাতৃভাষা বাংলায় কথা বলার অধিকার রক্ষার জন্য তিনি যে আন্দোলন শুরু করেন, সেই ধারাবাহিকতায় প্রতিটি মানুষের হৃদয়ে পৌঁছে যান তিনি ঐতিহাসিক 'ছয় দফা' ঘোষণার পর। বছরের পর বছর ধরে, মাঠ-ঘাট-প্রান্তরে, সাধারণ মানুষদের নিয়ে সভা-সমাবেশ করে পুরো জাতির মধ্যে জাতীয়তাবোধ জাগিয়ে তোলেন। যার ফলশ্রুতিতে শুরু হওয়া তীব্র গণআন্দোলন সফল পরিণতি পায় ১৯৭০ সালের নির্বাচনে আওয়ামী লীগের একচেটিয়াভাবে বিজয় লাভের মাধ্যমে। এই দীর্ঘ পথ অতিক্রমকালে বঙ্গবন্ধুকে যেমন জীবন বাজি ধরে সাহসী ভূমিকা রাখতে হয়েছে, তেমনি দূরদৃষ্টি দিয়ে ভবিষ্যত রাষ্ট্রের গঠন-প্রকৃতি সম্পর্কেও রূপরেখা দাঁড় করাতে হয়েছে।   


পাকিস্তান আমলের প্রায় ২৪ বছর শোষণকালের অধিকাংশ সময়ই জেলে থাকতে হয়েছে বঙ্গবন্ধুকে। শোষণ-মুক্তির আন্দোলনে নেতৃত্ব দেওয়ার জন্য আওয়ামী লীগকে শক্তিশালী করতে ১৯৫৬ সালে মন্ত্রিসভা থেকেও পদত্যাগ করেন তিনি। জনগণকে প্রস্তুত করার একটা পর্যায়ে এসে ১৯৬৬ সালের শুরুতে ঘোষণা করেন বাঙালির মুক্তির সনদ বলে খ্যাত 'ছয় দফা'। গ্রাম-গ্রামান্তর পর্যন্ত সোচ্চার হয়ে ওঠে ছয় দফার পক্ষে। এরকম পরিস্থিতিতে, ব্যক্তি বঙ্গবন্ধুর অসম সাহসী নেতৃত্বের প্রতি ভীত হয়ে, তাকে জনগণের কাছ থেকে দূরে রাখার জন্য জেলে ঢোকায় পাকিস্তানের সামরিক সরকার। এরপর ১৯৬৮ সালের শুরুতে দায়ের করা হয় 'রাষ্ট্র বনাম শেখ মুজিব এবং অন্যান্য' নামের একটি মামলা (আগরতলা ষড়যন্ত্র মামলা)। এর কয়েকদিন পরেই, ১৯৬৬ সালের মে মাস থেকে জেলে থাকা আওয়ামী লীগ সভাপতি শেখ মুজিবুর রহমানকে ১৯৬৮ সালের ১৭ জানুয়ারি মুক্তি দিয়ে, আবারও ১৮ জানুয়ারি থেকে গ্রেফতার দেখানো হয় এই রাষ্ট্রদ্রোহ মামলায়। অভিযোগে বলা হয়, 'শেখ মুজিবুর রহমান ও অন্যান্যরা পাকিস্তানের অখণ্ডতার বিরুদ্ধে ষড়যন্ত্র করছেন'। সোজা কথায় বলতে গেলে, স্বাধীন বাংলাদেশ রাষ্ট্র গঠন এবং পরিচালনার জন্য বাঙালি সেনা-নৌ-বিমান বাহিনীর কর্মকর্তাসহ বিভিন্ন পেশাজীবী মানুষের সঙ্গে বঙ্গবন্ধু যে ধারাবাহিক যোগাযোগ অব্যাহত রেখেছিলেন, সেটাকেই অপরাধ হিসেবে গণ্য করে বঙ্গবন্ধুসহ ৩৫ জন ব্যক্তির নামে এই মামলা দায়ের করে সামরিক সরকার।

পরবর্তীতে প্রবল জনরোষের মুখে ১৯৬৯ সালের ২২ ফেব্রুয়ারি মামলা প্রত্যাহার করে নিতে বাধ্য হয় পাকিস্তান সরকার এবং সেদিনই কারাগার থেকে মুক্তি পান বাঙালির আশা-আকাঙ্ক্ষার বিমূর্ত প্রতীকে পরিণত হওয়া শেখ মুজিবুর রহমান। পরের দিন ২৩ ফেব্রুয়ারি ঢাকার সোহরাওয়ার্দী উদ্যানের বিশাল জনসভায় 'বঙ্গবন্ধু' উপাধিতে ভূষিত করা হয় তাকে। একটি স্বাধীন-স্ততন্ত্র বঙ্গভূমি তথা বাংলাদেশ রাষ্ট্র গঠনের জন্য সেদিনই বঙ্গবন্ধুকে সর্বোচ্চ নেতা মেনে গণরায় দেন সাত কোটি বাঙালি। পুরো জাতিকে জাতীয়তাবাদে দীক্ষিত করার জন্য বঙ্গবন্ধু প্রায় দুই যুগ ধরে যে শ্রম দিয়েছেন, এই পর্যায়ে এসে জাতীয়তাবোধে উজ্জীবিত সেই জাতিকে দেখে চূড়ান্ত পদক্ষেপ নিলেন। পাকিস্তানি সামরিক জান্তার পদত্যাগ ও সাধারণ নির্বাচনের জন্য কঠোর অবস্থান নিলেন বঙ্গবন্ধু। তীব্র জাতীয়তাবোধে জাগ্রত বাঙালির তুমুল গণআন্দোলনের মুখে ১৯৬৯ সালের ২৫ মার্চ পাকিস্তানের সামরিক শাসক জেনারেল আইয়ুব খানের পতন হয়।

ঘটনার পরম্পরায় চূড়ান্তভাবে বঙ্গবন্ধুর নেতৃত্বে স্বাধীনতা লাভের জন্য সাত কোটি বাঙালির চরম স্পৃহা প্রকাশ পায়। এসময় একটি অবাধ জাতীয় নির্বাচনের মাধ্যমে গণতান্ত্রিক সরকারের কাছে ক্ষমতা হস্তান্তরের জন্য দাবি জানান বঙ্গবন্ধু। তিনি জানতেন, একটি অবাধ নির্বাচন এবং নির্বাচনের মাধ্যমে জনগণের ম্যান্ডেটই পারে জাতীয় ও আন্তর্জাতিকভাবে একটি বাংলাদেশের স্বাধীনতার পথ সুগম করতে। তাই তিনি কোনো বিচ্ছিন্নতার পথে না হেঁটে, দুই যুগ ধরে তৈরি করেছেন জনগণের মন ও মননকে। জনগণ চূড়ান্তভাবে প্রস্তুত বুঝতে পেরে তিনি আন্তর্জাতিক যোগাযোগের দিকে নজর দেন।

লন্ডন সফরে কৌশলী সংলাপ 

১৯৭০ সালের সেই ঐতিহাসিক নির্বাচনের আগে এক অগ্নিগর্ভ সময়ে কয়েকদিনের জন্য ব্রিটেন সফরে যান বঙ্গবন্ধু। লন্ডনে তার সাক্ষাৎকার নিতে উপস্থিত হন আন্তর্জাতিক গণমাধ্যম বিবিসি'র সাংবাদিক ...। তিনি সফরের কারণ সম্পর্কে জানতে চাইলে বঙ্গবন্ধু এক মুহূর্ত নীরব থেকে সংক্ষেপে বলেন, 'বেড়াতে' এসেছি। সেসময় আসন্ন নির্বাচনের ব্যাপারে কিছু প্রশ্নের বিস্তারিত উত্তর দিয়ে বাঙালি জাতির আশা আকাঙ্ক্ষার কথা স্পষ্টভাবে জানান তিনি। তবে কৌশলগত কারণে অনেক প্রশ্নের উত্তর দিতে চাননি।

কিন্তু তিনি লন্ডনে প্রবাসী বাঙালি ও ব্রিটেন সরকারের প্রতিনিধিদের সঙ্গে যোগাযোগে ব্যস্ত থাকার মধ্যেই দেশের আপামর জনতার ওপর পাকিস্তানি শাসকগোষ্ঠীর গুলি বর্ষণের খবর পান। এরপর সফর সংক্ষিপ্ত করে দ্রুত দেশের ফ্লাইট ধরেন বঙ্গবন্ধু।

জাতীয়তাবাদে উদ্বুদ্ধ জাতিকে নিয়ে নির্ভার ছিলেন বঙ্গবন্ধু 

দেশে ফেরার আগে আরও একবার তার সাক্ষাৎকার নেয় বিবিসি। সেসময় তিনি একটি জাতিরাষ্ট্রের প্রধান ব্যক্তির স্বরেই কথা বলেন বিবিসির সঙ্গে। অনেক বছর ধরে জাতীয়তাবাদে দীক্ষিত করে তোলা বাঙালি জাতি যে নির্বাচনের মাধ্যমে একটা গণরায় দেবে, সেই আত্মবিশ্বাস ভেসে ওঠে তার কণ্ঠে। তিনি জনগণের ম্যান্ডেট নিয়েই শাসনতন্ত্র রচনার কথা বলেন। দুর্লভ এই সাক্ষাৎকারে বিবিসির মাধ্যমে তিনি প্রায় এক লাখ প্রবাসী বাঙালির প্রতি শুভকামনা জানান এবং বিপদে-আপদে পরস্পরের পাশে থাকার কথা বলে দেশে ফিরে আসেন। আবেগঘন কন্ঠে বঙ্গবন্ধু বলেন, 'নিঃস্ব আমি/ রিক্ত আমি/ দেবার কিছু নাই// আছে শুধু ভালোবাসা/ দিলাম শুধু তাই।'

বঙ্গবন্ধু লন্ডনে যাওয়ার পর বিবিসির সাংবাদিক সেরাজুর রহমান যখন জানতে চান, 'মুজিব ভাই শুরুতেই আপনি আমাদের বলবেন কী, আপনি কী উদ্দেশ্যে এবার লন্ডনে এসেছেন?' একটু থেমে সময় নিয়ে এর উত্তরে বঙ্গবন্ধু শেখ মুজিবুর রহমান বলেন, 'লন্ডনে এসেছি.. বেড়াতে।' এরপর বঙ্গবন্ধু বলেন, 'পাকিস্তানের জনসাধারণ এবং বিশেষ করে পূর্ব বাংলার লোকজন যারা এখানে আছেন, আমি যখন পাকিস্তানের কারাগারে ছিলাম এবং যখন আইয়ুব রেজিম দেশে একনায়কতন্ত্র কায়েম করেছিল, তখন তারা যে আন্দোলন করেছে। বিশেষ করে আমি যখন (আগরতলা) ষড়যন্ত্র মামলার আসামি ছিলাম, তখন এখান থেকে তারা চেষ্টা করে টমাস উইলিয়াম, যিনি ছিলেন একজন ব্যারিস্টার, তাকে পাঠিয়েছিলেন আমাকে ডিফেন্ড করার জন্য। অনেকেই কষ্ট সহ্য করেছেন, অর্থ ব্যয় করেছেন। আমার কর্তব্য ছিল জেল থেকে বের হয়ে তাদের সঙ্গে দেখা করা। সেই উদ্দেশ্যেই আমি আমার দেশবাসী ভাইরা, যারা এখানে আছেন, তাদের দেখার জন্য এসেছি।'

দেখাশোনার বাইরে আর কোনও উদ্দেশ্য আছি কিনা জানতে চাইলে বঙ্গবন্ধু সাংবাদিককে বলেন, 'আর কোনো উদ্দেশ্যই নাই। আমার শরীর ভালো। দীর্ঘদিন জেলে রেখেও আমার শরীর খারাপ করতে পারে নাই আইয়ুব খান সরকার।'

এক বছরের মধ্যে নির্বাচনের (সত্তরের নির্বাচন) কথা চলছে, এমন পরিস্থিতে বঙ্গবন্ধুর দেশে থাকাটাই উচিত ছিল কিনা সেই প্রসঙ্গ তুললে তিনি বলেন, 'আমি দীর্ঘদিন জেলে ছিলাম। আমার কাজ থেমে থাকে না।'

এই নির্বাচন সম্পর্কে বঙ্গবন্ধুর মতামত তথা নির্বাচন অবাধ ও নিরপেক্ষ হবে কিনা সে বিষয়ে এক প্রশ্নের জবাবে বঙ্গবন্ধু বলেন, 'নির্বাচন হলে অবাধ ও নিরপেক্ষ নির্বাচন হওয়াই প্রয়োজন। নির্বাচন আমরা চাই। ২২ বছর পাকিস্তান হয়েছে। কোনো সাধারণ নির্বাচন হয় নাই। এমন কোনো শাসনতন্ত্র হয় নাই, জনগণ যা গ্রহণ করতে পারে। সেজন্যই এখন নির্বাচন হওয়া দরকার। জনগণের প্রতিনিধিরা যাতে এই শাসনতন্ত্র তৈরি করতে পারে, সেই উদ্দেশ্যেই নির্বাচন হওয়া দরকার।'

কথা প্রসঙ্গে বিবিসির এই সাংবাদিক বঙ্গবন্ধুকে মনে করিয়ে দেন যে, আগস্ট (১৯৬৯) মাসে ঢাকায় তার সঙ্গে বঙ্গবন্ধুর কথা হয়েছিল। সেসময় বঙ্গবন্ধু বলেছিলেন যে, 'নির্বাচনের জন্য শাসনতন্ত্রর প্রয়োজন নাই, নির্বাচন হলে জনগণের প্রতিনিধিরাই শাসনতন্ত্র তৈরি করতে পারে।' তবে এ বিষয়ে পরবর্তীতে বিভিন্ন দল বিভিন্ন মত দিয়েছে।

এরকম একটা অবস্থায় নির্বাচন হলে সেটি কেমন হতে পারে সেই বিষয়ে জানতে চাইলে বঙ্গবন্ধু বলেন, 'এখানে অনেক কথার আলোচনা করতে হয়, এখন অতোকিছু আলোচনা করতে পারছি না। ইউ নো মাই ভিউ পয়েন্ট; আমি কী চাই, কী চাই না। কোনো ব্যক্তির ক্ষমতা নাই শাসনতন্ত্র দেওয়ার। জনসাধারণের প্রতিনিধিরই এই ক্ষমতা রয়েছে, তারাই শাসনতন্ত্র দিতে পারে। এবং জনসাধারণের ইলেকশন হওয়ার পরে, যদি অবাধ সুষ্ঠু নির্বাচন হয়, জনসাধারণের প্রতিনিধিরাই একটা শাসনতন্ত্র তৈরি করতে পারে এবং সেই শাসনতন্ত্র জনগণ গ্রহণ করবে। আমি গণতন্ত্রে বিশ্বাস করি। মেজরিটির অপিনিয়ন যেটা হবে সেটা মেনে নিতে রাজি আছি। আমার কোনো ব্যক্তিগত ক্ষমতা নাই। আমি কাকে রেপ্রিজেন্ট করি? আমি তো নিজেকে লিডার বলতে পারি না, যে পর্যন্ত না আই হ্যাভ লিগ্যাল অ্যান্ড মরাল রাইট টু সে: আই অ্যাম রিপ্রেজেন্টেটিভ অব দ্যা পিপল। ইলেকশন যখন হবে, ইলেকশনের পরে বোঝা যাবে কোন পার্টি মেজরিটি পেয়েছে, তারাই একমাত্র শাসনতন্ত্র দিতে পারে। কারণ আমরা ২২ বছর ধরে এক্সপেরিমেন্ট করেছি, ভবিষ্যতে আর যেনো কোনো এক্সপেরিমেন্ট না হয় সেদিকে আমাদের নজর দেওয়া দরকার। এতে আমাদের অনেক রক্ত দিতে হয়েছে, অনেক ত্যাগ স্বীকার করতে হয়েছে, আমাদের হাজার হাজার ছেলেকে কারাবরণ করতে হয়েছে। এভাবে বারবার ১২ কোটি লোকের দেশকে নিয়ে খেলতে দিতে পারি না।'

এরপর নির্বাচনের প্রস্তুতির বিষয়ে অবতারণা করলে সাংবাদিকের মুখের কথা কেড়ে নিয়ে বঙ্গবন্ধু বলেন, 'আমি ক্লেইম করছি, নির্বাচন যতো তাড়াতাড়ি হয় ততই মঙ্গল।'

এরপর সাংবাদিক আবারও কথা বলার চেষ্টা করলে বঙ্গবন্ধু বলেন, 'বিশ্বাস করি, যখন ব্রিটিশ গভর্নমেন্ট (ভারতবর্ষ ছেড়ে) চলে আসে, তখন ব্রিটিশ গভর্নমেন্ট ইন্দো-পাকিস্তান সাব-কন্টিনেন্টে ইলেকশন দিয়েছিল। আমার মনে হয়, ইচ্ছা করলে ছয় মাসের মধ্যে যে কোনো সরকার নির্বাচন দিতে পারে।' জোর দিয়ে তিনি আরও বলেন, 'ইচ্ছা থাকলে উপায় হয়।'

নির্বাচনের ব্যাপারে রাজনৈতিক দলের নেতা হিসেবে কোনো অসহযোগিতা বা সমস্যা বোধ করছেন কিনা জানতে চাইলে বঙ্গবন্ধু বলেন, 'ডোন্ট আস্ক মি দিস কোশ্চেন নাউ।' এরপর নির্বাচনের পূর্ববর্তী আরও কিছু প্রস্তুতি ও বিভিন্ন প্রস্তাবনার ব্যাপারে জানতে চাওয়া হলে হার্দিক কণ্ঠে সেসব বিষয়ে কথা বলতে অস্বীকৃতি জানান বঙ্গবন্ধু।

এই সফরে বেশ কয়েকদিন লন্ডনের থাকার পরিকল্পনা ছিল বঙ্গবন্ধুর। এছাড়াও ম্যানচেস্টার সিটিসহ আরও কয়েকটি শহরে জনসভাও করার কথা ছিল তার। কিন্তু দেশের পরিবেশ অস্থিতিশীল হয়ে ওঠায় সফর সংক্ষিপ্ত করেন বঙ্গবন্ধু। দেশে ফেরার আগে বিবিসির সাংবাদিক আবারও উপস্থির হন বঙ্গবন্ধুর কাছে।

সফর সংক্ষিপ্ত করে দ্রুত দেশে ফেরার কারণ জানতে চাইলে বঙ্গবন্ধু বলেন, 'আমি খবর পেলাম, দেশে বিশেষ করে ঢাকাতে গোলমাল হয়েছে। সেখানে কার্ফ্যু ইম্পোজ করা হয়েছে। গভর্নমেন্টে রিপোর্ট যেটা বের হয়েছে, সেই অনুযায়ী সাত জন লোক গুলি খেয়ে মারা গেছে। অ্যাবাউট হান্ড্রেড ইনজিউরড। কতো লোক যে গ্রেফতার হয়েছে, জানি না। আমি কিছুই ঠিকমতো জানতে পারছি না বলেই আমার প্রোগ্রাম সংক্ষিপ্ত করেছি। কিছুদিন এখানে থাকার ইচ্ছা ছিল। বিশেষ করে ম্যানচেস্টারসহ বেশ কয়েকটি স্থানে জনসভা করার কথা ছিল। এখন সেগুলো ক্যান্সেল করে যত তাড়াতাড়ি সম্ভব ঢাকা ফিরতে হচ্ছে। কারণ যখন দেশের মধ্যে গোলমাল হচ্ছে, তখন বিদেশে আমি বেড়াতে পারি না। দেশের জনসাধারণের জন্য আমার কর্তব্য আছে।'

ঢাকার উদ্দেশে লন্ডন ত্যাগের আগে দেশবাসীকে শান্ত থাকার বার্তা দিয়েছেন বলেও বিবিসিকে জানান বঙ্গবন্ধু। বিবিসির মাধ্যমে দেশবাসীকে কিছু বলার আহ্বান জানালে বঙ্গবন্ধু বলেন, 'আমি বলে দিয়েছি তো। শান্তি বজায় রাখতে। একথা বলেছি।'

যেনো কথা বলছেন কোনো স্বাধীন দেশের রাষ্ট্রপ্রধান...

জেল থেকে বের হয়ে আবারও কর্মব্যস্ত রাজনৈতিক জীবনের মধ্যে লন্ডন সফরটি ভালো লেগেছে জানিয়ে বঙ্গবন্ধু বলেন, 'যারা আমার দেশের লোক এখানে (লন্ডনে) আছে, বিশেষ করে পূর্ব বাংলারই এক লক্ষ লোক রয়েছে, পাকিস্তানেরও যথেষ্ট লোক রয়েছে। বিশেষ করে আমি যখন জেলে ছিলাম, লন্ডনের প্রবাসী ভাইরা অনেক অর্থ তুলেছেন, আমাকে সাহায্য করেছেন। এমনকি এখান থেকে তারা আমার সাহায্যের জন্য একজন আইনজীবী পাঠিয়েছেন, তিনি একজন পার্লামেন্টারি মেম্বার, যাকে আমি জানি ও চিনি, বড় ভালো লোক মনে হলো, টমাস উইলিয়াম এমপি অ্যান্ড কিউসি, তাকে তারা এখান থেকে পাঠিয়েছিলেন। সেজন্য আমার কর্তব্য ছিল তাদের একবার দেখা। তাদের সঙ্গে দেখা করলাম। আলাপ আলোচনা করলাম। তাদের সুবিধা-অসুবিধার ব্যাপারে আমারও কিছু কর্তব্য আছে, সেটাও আমি জানার চেষ্টা করলাম। তারা যেসব বিষয়ে অসুবিধা বোধ করছেন, সেসব বিষয়ে চেষ্টা করলাম ব্রিটিশ গভর্নমেন্টের দৃষ্টি আকর্ষণ করতে। এবং তাদের (ব্রিটিশ গভর্নমেন্ট) কাছ থেকে আমি ভরসা পেয়েছি যে, আমার লোকেরা যারা এখানে আছে তারা অন্তত জাস্টিস পাবে।'

প্রবাসীদের সঙ্গে দেখা করার পর তাদের অবস্থা সম্পর্কে বঙ্গবন্ধু বলেন, 'দেখুন, পেটের দায়ে মানুষ বিদেশে আছে। বিশেষ করে, আমার দেশের যে অবস্থা সেকারণেই তারা বিদেশে এসেছে, তারা কাজ করে খায়, তারা উপার্জন করে। দেশ ত্যাগ করে বিদেশে আসতে কেউ সহজে চায় না। তারা এখানে আছে অর্থ উপার্জন করে ছেলে-মেয়ে-সংসার ভালো করার জন্য। তবুও... তারা যতটুকু আছে, তারা অখুশি নয়। তবে কিছু কিছু যে নির্যাতন হয় না, তা নয়। সে সম্পর্কে আমি বলেছি। বার্মংহামের মিটিংয়ে একথা উঠেছিল। সেখানে আমি বলেছি, আমি আশা করি ব্রিটিশ পিপলের যে সিভিলাইজড ট্রেডিশান আছে, তারা যেনো আমার লোকেদের সঙ্গে ভালো ব্যবহার করেন। এবং তারা তা নিশ্চই তা করবেন বলে আমি বিশ্বাস করি।'

ব্রিটেনে অবস্থানরত সব পাকিস্তানি (তৎকালীন অখণ্ড পূর্ব বাংলা ও পশ্চিম পাকিস্তানের) নাগরিকের ব্রিটিশ নিয়ম ও সংষ্কৃতি মেনে চলার উচিত কিনা জানতে চাইলে বঙ্গবন্ধু বলেন, 'তারা এখানে এদেশের নাগরিকের মতোই আছেন। তারা এদেশের আইনকানুন মেনে চলবেন এবং চলেন বলে আমি বিশ্বাস করি। এ সম্বন্ধে আমার কোনো সন্দেহ নাই।'

লন্ডনে অবস্থানরত বাঙালিদের সঙ্গে দেখা হওয়া কারণে সফরটা সফল হয়েছে বলে অভিমত ব্যক্ত করেছেন বঙ্গবন্ধু। যাদের সঙ্গে দেখা করা সম্ভব হয়নি, তাদের উদ্দেশে প্রীতি ও ভালোবাসা জানিয়ে বঙ্গবন্ধু বলেন, 'আমি এটুকুই বলতে পারি। তারা যেমন দেশের জনসাধারণের দুর্দিনে কাঁদে, তাদের যদি দুঃসময় আসে দেশের জনগণও কাঁদবে এবং কাধে কাধ মিলিয়ে দেশের জন্য কাজ করবে।'

অন্তঃহীন দূরদর্শিতা ...

নির্বাচনের ফলাফল কী হবে এবং এরপর পাকিস্তানি শোষকরা কী করতে পারে; দূরদৃষ্টি দিয়ে সেই ব্যাপারটি আঁচ করতে পেরে খুব গুরুত্বপূর্ণ একটা সময়ে নিজে ব্রিটেনে গিয়ে প্রবাসী বাঙালিদের সঙ্গে এক সম্প্রীতির বাঁধন গড়ে তুলে দেশে ফেরেন বঙ্গবন্ধু। পরবর্তীতে তার বিশ্বাস যেমন সত্য হয়েছে, জনগণ তাকে একচেটিয়াভাবে ম্যান্ডেট দিয়ে নেতা ঘোষণা করেছেন। তেমনি তার আশঙ্কাও মিলে গেছে, অবাধ ভোটে আওয়ামী লীগের নিরঙ্কুশ জয় লাভের পরও পাকিস্তানি সামরিক সরকার ক্ষমতা হস্তান্তর না করে বাঙালিদের ওপর নাশকতা চালানো শুরু করে। এরপর ৭ মার্চের ঐতিহাসিক ভাষণে ঘরে ঘরে দুর্গ তোলার আহ্বান জানান বঙ্গবন্ধু, এরপর ২৫ মার্চ মধ্যরাতে হানাদার বাহিনী আগ্রসনের পরিকল্পনা বুঝতে পেরে সরাসরি বাংলাদেশ নামক রাষ্ট্রের স্বাধীনতার ঘোষণা দেন তিনি। এরপর পাকিস্তানি বাহিনী তাকে গ্রেফতার করে নিয়ে গেলেও তার নামেই জনগণ ঝাঁপিয়ে পড়ে মুক্তিযুদ্ধে। আন্তর্জাতিক মঞ্চে সক্রিয় বাংলাদেশের স্বাধীনতার পক্ষে সক্রিয় হয়ে ওঠেন প্রবাসীরা। বিশ্ববাসীর সজাগ দৃষ্টি পড়ে বাংলাদেশের দিকে। বাকিটা আমরা সবাই জানি, আজকের এই স্বাধীন বাংলাদেশ বঙ্গবন্ধুর একজীবনের সাধনা ও তার প্রতি বাঙালি জাতির অগাধ বিশ্বাস ও আস্থার  ফল।

পরিশেষে, ১৯৭১ সালের ১৬ ডিসেম্বর মহান বিজয় অর্জনের পর বিশ্বনেতাদের চাপের মুখে ৮ জানুয়ারি পাকিস্তানের কারাগার থেকে ছাড়া পান বঙ্গবন্ধু। সদ্য স্বাধীন একটি রাষ্ট্রের প্রতিষ্ঠাতা হিসেবে দেশে ফেরার পথে তিনি যখন লন্ডনে অবতরণ করেন; তখন নিজের অবকাশ বাতিল করে, সব রাষ্ট্রীয় প্রটোকল ভেঙে সরাসরি হোটেলে গিয়ে বঙ্গবন্ধুর সঙ্গে দেখা করেন তৎকালীন ব্রিটিশ প্রধানমন্ত্রী হিথ। এরপর ১০ জানুয়ারি ভারত হয়ে দেশে স্বাধীন দেশে প্রত্যাবর্তন করেন জাতির পিতা বঙ্গবন্ধু শেখ মুজিবুর রহমান। লন্ডন থেকে বাংলাদেশে ফেরার পথে ভারতে যাত্রাবিরতি করে দেশটির প্রধানমন্ত্রী ইন্দিরা গান্ধীর কাছ থেকে যত দ্রুত সম্ভব মিত্রবাহিনীর ভারতীয় সেনাদের বাংলাদেশ ত্যাগ করার প্রতিশ্রুতি নেন। এরপর স্বপ্নের সোনার বাংলা গড়ার লক্ষ্য নিয়ে দেশের মাটিতে পা রাখেন বঙ্গবন্ধু।

১৯৭১: মার্চের শুরুতেই বিকল্প সরকার পরিচালনা করেন বঙ্গবন্ধু
﻿﻿﻿স্বায়ত্তশাসনসহ অর্থনৈতিক ও রাজনৈতিক মুক্তির ছয়টি দাবি নিয়ে, ১৯৬৬ সালে, ঐতিহাসিক ছয় দফা ঘোষণা করেন তৎকালীন আওয়ামী লীগ সাধারণ সম্পাদক শেখ মুজিবুর রহমান। এর অল্প সময়ের মধ্যেই দলের সভাপতি নির্বাচিত হন তিনি। চষে বেড়াতে শুরু করেন বাংলার মাঠ-প্রান্তর। এসময় 'ছয় দফা: আমাদের বাঁচার দাবি' শিরোনামে একটি পুস্তিকা প্রকাশ করে দেশজুড়ে বিলি করা হয়। তুমুল গণজোয়ার শুরু হয় ছয় দফার পক্ষে। তা দেখে ভয় সৃষ্টি হয় পাকিস্তানি জান্তাদের মনে। ছয় দফা ঘোষণার পরের তিন মাসে দেশজুড়ে ৩২টি জনসভা করেন বঙ্গবন্ধু এবং প্রায় প্রতিবারই তাকে আটক করা হয়। অবশেষে বাঙালির জাগরণ দমানোর জন্য দীর্ঘ মেয়াদের জন্য জেলে ঢোকানো হয় জাতির স্বপ্নপুরুষ শেখ মুজিবকে। কিন্তু লাভ হয়নি। ছয় দফা ঘোষণা করে জাতীয় মুক্তির যে বীজমন্ত্র তিনি রোপণ করেছিলেন, তা ততদিনে শাখা-প্রশাখায় ছড়িয়ে গেছে প্রতিটি মানুষের হৃদয়ে।

এই ছয় দফাকে কেন্দ্র করেই স্বাধীনতার স্বপ্নে বিভোর হয়ে ওঠে পুরো জাতি। যার প্রভাব পড়ে ১৯৭০ সালের নির্বাচনে। পাকিস্তানের জাতীয় পরিষদের মোট ৩১৩ আসনের মধ্যে ১৬৭ আসনে জিতে একক সংখ্যাগরিষ্ঠতা অর্জন করে আওয়ামী লীগ। নৌকা প্রতীকের কাণ্ডারি হিসেবে শেখ মুজিবুর রহমান আনুষ্ঠানিকভাবে হয়ে ওঠেন অখণ্ড পাকিস্তানের সর্বোচ্চ নেতা। কিন্তু পাকিস্তানি জান্তা ও নির্বাচনের পরাজিত পশ্চিম পাকিস্তানের রাজনীতিকরা ষড়যন্ত্র করতে থাকে। অনেক টালবাহার পর, ১৯৭১ সালের ৩ মার্চ ঢাকায় জাতীয় পরিষদের অধিবেশন অনুষ্ঠিত হওয়ার কথা থাকলেও, স্বৈরাচার জেনারেল ইয়াহিয়া খান ১ মার্চ দুপুরে, সেই অধিবেশন স্থগিত ঘোষণা করেন। এরপরই ফুঁসে ওঠে আপামর বাঙালি। চূড়ান্ত আন্দোলন শুরু করার নির্দেশ দেন বঙ্গবন্ধু।

মূলত, মার্চের প্রথম দুপুর থেকেই এই আন্দোলনের সূচনা। প্রথমে শান্তিপূর্ণভাবে পাকিস্তানি হানাদারদের অসহেযোগিতা করার নির্দেশ দেন বঙ্গবন্ধু। কিন্তু জান্তারা সেই আন্দোলনে গুলি চালিয়ে শতাধিক মানুষের রক্তে রাজপথ রক্তাক্ত করে তোলে। ক্রমেই কঠোর থেকে কঠোর অবস্থানের নির্দেশনা দেন বাঙালির সর্বোচ্চ নেতা শেখ মুজিবুর রহমান।

প্রথম সপ্তাহের মধ্যেই এই ভূখণ্ডের সরকারি-বেসরকারি প্রশাসনের একক নেতৃত্ব চলে আসে বঙ্গবন্ধুর হাতে। দ্বিতীয় সপ্তাহ শেষ হওয়ার আগেই পুরো দেশ চলতে শুরু করে বঙ্গবন্ধুর নির্দেশ মেনে। বাস্তব অর্থে, শুধু সামরিক ছাউনিগুলো ছাড়া আর কোথাও পাকিস্তানিদের নিয়ন্ত্রণ ছিল না। ভেঙে পড়ে পাকিস্তানের সরকার ব্যবস্থা। বঙ্গবন্ধুই তখন বাংলাদেশের অঘোষিত রাষ্ট্রপ্রধান এবং ধানমন্ডির ৩২ নম্বর বাড়ি পরিণত হয় 'বিকল্প রাষ্ট্রপ্রধান'-এর সদর দফতরে। অবস্থা বেগতিক দেখে, পাকিস্তানি জান্তা ও রাজনীতিকরা ঢাকায় এসে বঙ্গবন্ধুকে আলোচনার আহ্বান জানান। রাজনৈতিক কারণে বঙ্গবন্ধু তাদের সঙ্গে বৈঠকে বসেন, কিন্তু দেশজুড়ে অসহযোগ আন্দোলনের কার্যক্রমও গতিশীল রাখেন। পাকিস্তানিদের ষড়যন্ত্রে পা না দিয়ে, সর্বোচ্চ নেতা হিসেবে গণতান্ত্রিক প্রক্রিয়ায় ধাপে ধাপে নির্দেশনা দিতে থাকেন বঙ্গবন্ধু। সেসসব নির্দেশ মেনে স্বাধীনতা যুদ্ধের জন্য প্রস্তুত হতে থাকে মুক্তির স্বপ্নে মগ্ন সাত কোটি জনতা। অবশেষে ২৫ মার্চ কালরাতে হানাদার বাহিনী ঘুমন্ত বাঙালির ওপর আক্রমণ চালালে, বঙ্গবন্ধু আনুষ্ঠানিকভাবে স্বাধীনতা ঘোষণা করেন। এরপর তাকে গ্রেফতার করে পশ্চিম পাকিস্তানে বন্দি করে রাখা হয়। কিন্তু তার নামেই পরিচালিত হতে থাকে মুক্তিযুদ্ধ।

বাঙালির ইতিহাসে ব্যতিক্রম বসন্ত

মার্চ মাস মানেই বসন্তকাল, ফাল্গুন ও চৈত্রের সমাহার। উড়ু উড়ু বাতাস, কোকিলের ডাকে আনমনা হয়ে থাকে মন। কিন্তু ১৯৭১ সালের মার্চ ছিল ব্যতিক্রম। সেবারের বাতাস ছিল ভারী, কৃষ্ণচূড়ায় ছিল না কোকিলের কুহু তান। প্রতিটি রাজপথে বাঙালির তাজা রক্তে ফুটেছে শিমুল-পলাশ। মেঘে মেঘে বজ্র এঁকে দেশজুড়ে ছুটেছে উদ্ধত তর্জনীর ডাক। স্বাধীনতার স্বপ্নে বিভোর একটি জাতির চূড়ান্ত সময় ছিল এটি। ওই মার্চ মাস ছিল একইসঙ্গে সর্বোচ্চ ধৈর্য্য ধরে চূড়ান্ত পদক্ষেপের মহেন্দ্রকাল। দীর্ঘ রাজনৈতিক পথ পাড়ি দেওয়া বঙ্গবন্ধুর প্রজ্ঞার কাছে সেই বসন্তেই হার মেনেছে পাকিস্তানিদের কূটচাল। ফলাফল, ৯ মাস যুদ্ধের পর পৃথিবীর বুকে ভাষাভিত্তিক জাতিরাষ্ট্র হিসেবে বাংলাদেশের আত্মপ্রকাশ। বিগত দুই হাজার বছরে অনেকবার নিজস্ব রাষ্ট্র গড়তে চেয়েও ব্যর্থ হয়েছে যে জাতি, বঙ্গবন্ধুর বিচক্ষণ ও পরাক্রমশালী নেতৃত্বে সফলকাম হলো সেই বাঙালি। আমাদের স্বাধীনতার ইতিহাসে এই মার্চের প্রতিটি দিন ছিল গুরুত্বপূর্ণ। একটু ভুল-ভাল হলেই হাজার বছরের স্বপ্ন ধূলিস্যাৎ হওয়ার সম্ভাবনাও ছিল।

১৯৫৪ সালের প্রাদেশিক নির্বাচনে যুক্তফ্রন্টের বিজয় এবং সরকার গঠনের পরও, পাকিস্তানি জান্তা কর্তৃক তা বাতিল করার ইতিহাস ভুলে যাননি বঙ্গবন্ধু। তাই ১৯৭০-এর জাতীয় নির্বাচনের একচেটিয়া বিজয়ের পরও ,পুরোদস্তুর সতর্ক হয়ে প্রতিটি পদক্ষেপ নিতে থাকেন তিনি। দেশজুড়ে তখন 'জয় বাংলা, জয় বঙ্গবন্ধু' স্লোগানের জয়ধ্বনি, 'বীর বাঙালি অস্ত্র ধর,বাংলাদেশ স্বাধীন কর' স্লোগানে স্লোগানে স্বাধীনতার উম্মাদনায় তখন মগ্ন জনতা। কিন্তু পাকিস্তানিদের পরিকল্পনা আঁচ করতে পেরেছিলেন বঙ্গবন্ধু। তাই দেশবাসীকেও ধীরে ধীরে প্রস্তুত করছিলেন। স্বৈরাচার ইয়াইয়া যখন ১ মার্চ বেতারে ঘোষণা দিয়ে ৩ মার্চের জাতীয় পরিষদের অধিবেশন বাতিল ঘোষণা করে, তখন উত্তাল হয়ে ওঠে সারা দেশ। দেশব্যাপী ২ ও ৩ মার্চ হরতালের ঘোষণা দেন বঙ্গবন্ধু শেখ মুজিবুর রহমান।

কিন্তু আন্দোলন নস্যাৎ করার জন্য রাতেই পাকিস্তানি জান্তারা কার্ফ্যু ঘোষণা করে। কিন্তু তাদের রক্ত চক্ষুকে উপেক্ষা করে মিছিল বের করে শ্রমিক-ছাত্র-জনতা। একাধিক স্থানে মিছিলের ওপর গুলি চালায় হানাদাররা। কিন্তু গণমানুষের প্রতিরোধের মুখে ২ মার্চ অচল হয়ে পড়ে পুরো বাংলাদেশ। এদিনই ঢাকা বিশ্ববিদ্যালয়ে প্রথম ওড়ানো হয় বাংলাদেশের মানচিত্রখচিত পতাকা। পাকিস্তানিদের নৃশংসতার প্রতিবাদ জানিয়ে বঙ্গবন্ধু এদিন একটি বিবৃতি দেন। অবিলম্বে সামরিক আইন প্রত্যাহার ও জনপ্রতিনিধিদের হাতে ক্ষমতা হস্তান্তরের আল্টিমেটাম দেন তিনি। একই সঙ্গে ৭ মার্চ পর্যন্ত আন্দোলনের কর্মসূচি ঘোষণা করেন। ৩ মার্চ থেকে ৬ মার্চ পর্যন্ত প্রতিদিন আধাবেলা হরতালের ঘোষণা করেন বঙ্গবন্ধু। সব রকমের সরকারি-বেসরকারি অফিস, ব্যাংক, সচিবালয়, কোর্ট-কাচারি, যোগাযোগ ব্যবস্থা, কলকারখানা, শিল্প-বাণিজ্যিক সংস্থা, বন্ধ করার নির্দেশ দেন। ৩ মার্চকে ঘোষণা করেন জাতীয় শোক দিবস।

২ মার্চ দিন ও রাতে, ঢাকাসহ সারাদেশে হানাদার বাহিনীর গুলিতে শতাধিক ব্যক্তি নিহত ও কয়েকশ' মানুষ আহত হয়। কিন্তু তাতে দমে না গিয়ে, উল্টো আন্দোলনের গতি বৃদ্ধি পায় ৩ মার্চ। বিকালে পল্টন ময়দানে ছাত্রলীগের জনসভায় বঙ্গবন্ধুর উপস্থিতিতে পাঠ করা হয় স্বাধীনতার ইশতেহার। জাতীয় পতাকা, জাতীয় সংগীত, বাংলাদেশের ভৌগলিক সীমারেখা, রাষ্ট্রীয় মূলনীতি ও রাষ্ট্রের রূপরেখা ঘোষণা করা হয়।

৪ মার্চ আরো উত্তাল হয়ে ওঠে দেশ, দাবানলের মতো ছড়িয়ে যেতে থাকে আন্দোলন। চট্টগ্রামে নিহত হয় শতাধিক ব্যক্তি। 'পিন্ডি না ঢাকা- ঢাকা, ঢাকা' স্লোগানে প্রকম্পিক হয়ে ওঠে পুরো দেশ। অস্ত্র সংগ্রহ করতে শুরু করে ছাত্র ও যুব নেতারা। দেশব্যাপী সংগ্রাম কমিটি গঠনের কাজ শুরু হয়। বঙ্গবন্ধুর ডাকে শুরু হওয়া অসহযোগ আন্দোলন এগিয়ে যেতে থাকে স্বাধীনতার দিকে। মূলত এই ভূখণ্ডের ওপর থেকে কর্তৃত্ব হারিয়ে ফেলে পাকিস্তানি হানাদাররা।

১৯৭১ সালের মার্চের প্রথম সপ্তাহেই পুরোপুরিভাবে ভেঙে পড়ে পাকিস্তানিদের শাসন ব্যবস্থা। শহরের শান্তি রক্ষার্থে আওয়ামী স্বেচ্ছাসেবক বাহিনীরা টহল দিতে শুরু করে। রেডিও পাকিস্তান ঢাকা কেন্দ্রে 'ঢাকা বেতার কেন্দ্র' এবং পাকিস্তান টেলিভিশন 'ঢাকা টেলিভিশন' নামে অনুষ্ঠান প্রচার শুরু করে। বেতার ও টেলিভিশনে বাজতে শুরু করে দেশাত্মবোধক গান। যেকোনো মূলে সংগ্রাম চালিয়ে যাওয়ার জন্য জনগণকে প্রস্তুত থাকার নির্দেশ দেন বঙ্গবন্ধু। ৫ ও ৬ মার্চেও একই অবস্থা বিদ্যমান থাকে। অফিস-আদালত ও খাজনা বন্ধ রেখে অসহযোগ আন্দোলন চালিয়ে যেতে বলেন বঙ্গবন্ধু। এমনকি ৭ তারিখে সার্বিক নির্দেশনা দেবেন বলেও জানান।

৭ মার্চের ভাষণ: চূড়ান্ত রণ-কৌশলের নির্দেশনা

১৯৭১ সালের ৭ মার্চ স্বাধীনতা সংগ্রামের টার্নিং পয়েন্ট হয়ে দাঁড়ায়। দেশের বিভিন্ন অঞ্চল থেকে মানুষ এসে সমবেত হয় ঢাকার সোহরাওয়ার্দী উদ্যানে। কয়েক বর্গ মাইল এলাকা লোকারণ্য হয়ে যায়। 'তোমার দেশ আমার দেশ, বাংলাদেশ বাংলাদেশ' স্লোগানে মুখরিত হয়ে ওঠে চারপাশ। উড়তে থাকে বাংলাদেশের পতাকা। পরিবেশিত হয় জাতীয় সংগীত। বেলা ৩টার পর মঞ্চে ওঠেন বাঙালির আশা-আকাঙক্ষার প্রতীক বঙ্গবন্ধু শেখ মুজিবুর রহমান। স্বাধীনতার জন্য সার্বিক নির্দেশনা দেন তিনি। পাকিস্তানকে পুরোপুরিভাবে অচল করে দেওয়ার ঘোষণা দিয়ে তিনি বলেন, 'আজ থেকে বাংলার সচিবালয়, কোর্ট-কাচারি, আদালত, শিক্ষাপ্রতিষ্ঠান, সবকিছু অনির্দিষ্ট কালের জন্য বন্ধ থাকবে।... যে পর্যন্ত আমার এ দেশের মুক্তি না হবে, খাজনা, ট্যাক্স বন্ধ করে দেওয়া হলো।... দুই ঘণ্টা ব্যাংক খোলা থাকবে যাতে মানুষ তাদের মায়নাপত্র নেবার পারে। কিন্তু পূর্ব বাংলা থেকে পশ্চিম পাকিস্তানে এক পয়সাও চালান হতে পারবে না।'

কিন্তু তীব্র অসহযোগ আন্দোলনের কারণে গরিব-দুঃখী মানুষের যেনো সমস্যা না হয়; সেজন্য রিকশা, ঘোড়ার গাড়ি, লঞ্চ, রেল চালু রাখতে বলেন বঙ্গবন্ধু। এছাড়াও চাকরিজীবীদের ২৮ তারিখে গিয়ে বেতন তোলার নির্দেশনাও দেন। যার যা আছে, তাই নিয়ে, ঘরে ঘরে দুর্গ গড়ে তোলার আহ্বান জানিয়ে চূড়ান্ত নির্দেশ দিয়ে বঙ্গবন্ধু বলেন, 'এবারের সংগ্রাম আমাদের মুক্তির সংগ্রাম, এবারের সংগ্রাম আমাদের স্বাধীনতার সংগ্রাম।' এরপর সারা দেশে ছড়িয়ে পড়তে থাকে অসহযোগ আন্দোলনের ঢেউ। জীবন বাজি রেখে আপামর জনতার যুদ্ধে নামার পেছনে এই ভাষণের প্রভাব অনবদ্য। এমনকি আন্তর্জাতিক অঙ্গনেও এর প্রভাব ছিল ব্যাপক। পরবর্তীতে বিশ্বব্যাপী অনেক গবেষণা হয়েছে এই ভাষণ নিয়ে। বঙ্গবন্ধুর এই ভাষণকে একটি অনন্য রণকৌশলের দলিল বলে অভিহিত করেছেন কিউবার বিপ্লবী নেতা ফিদেল ক্যাস্ট্রো। দক্ষিণ আফ্রিকার অবিসংবাদিত নেতা নেলসন ম্যান্ডেলা বলেছেন, 'এটি আসলে স্বাধীনতার মূল দলিল।'

৭ মার্চ বঙ্গবন্ধুর চূড়ান্ত নির্দেশনার পর দেশের সব সরকারি-আধা সরকারি, স্বায়ত্তশাসিত প্রতিষ্ঠানের প্রতিনিধি ও কর্মচারী সমিতির পক্ষ থেকে কর্মবিরতির সিদ্ধান্ত ঘোষণা করা হয়। ব্রিটেন প্রবাসী ১০ হাজার বাঙালি লন্ডনে স্বাধীন বাংলার দাবিতে বিক্ষোভ করে। একদিকে পাকিস্তান সরকার অকার্যকর হয়ে যাওয়া, অন্যদিকে আরো বড় ত্যাগের প্রস্তুতি চলছিল তখন দেশজুড়ে। ৯ মার্চ, পরিস্থিতি বেগতিক দেখে ঢাকা আসার ঘোষণা দেন পাকিস্তানি স্বৈরাচার ইয়াহিয়া খান। এমন পরিস্থিতিতে বিদেশি সাংবাদিকদের কাছে দেওয়া সাক্ষাৎকারে বঙ্গবন্ধু বলেন, 'সাত কোটি বাঙালি আজ তাদের রাজনৈতিক ও অর্থনৈতিক মুক্তি চায়। আমরা কোনো আপোস করতে রাজি নই।'

আনুষ্ঠানিকভাবে স্বাধীনতার ঘোষণা

যতোই দিন গড়াতে থাকলো, আন্দোলনের তীব্র্রতাও বাড়তে থাকলো। ১১ মার্চ, সিভিল সার্ভিসের কর্মকর্তারা বঙ্গবন্ধুর নেতৃত্বে অসহযোগ আন্দোলনের প্রতি সমর্থন জানান। এমনকি সিনেমা শুরুর আগে, সিনেমা হলেও পাকিস্তানের জাতীয় সংগীতের পরিবর্তে 'জয় বাংলা, বাংলার জয়' গানটি বাজানো শুরু হয়। বঙ্গবন্ধুর নির্দেশনা অনুসারে, ১৩ মার্চ দেশের প্রতিটি এলাকায় এলাকায় গঠিত হয় সংগ্রাম কমিটি। পাকিস্তানের পুরো শাসন ব্যবস্থা কার্যত অচল হয়ে পড়ে।

১৪ মার্চ বঙ্গবন্ধু তার বিবৃতিতে বলেন, '... আমাদের ভবিষ্যৎ বংশধররা যাতে স্বাধীন দেশের স্বাধীন নাগরিক হিসাবে এবং মর্যাদার সঙ্গে বসবাস করতে পারে, সেজন্য আমরা মরতেও প্রস্তুত।... মুক্তির লক্ষ্য অর্জিত না হওয়া পর্যন্ত সংগ্রাম চালিয়ে যাব।... বাংলাদেশের মুক্তির উদ্দীপনা নিভিয়ে দেওয়া যাবে না।'

পাকিস্তানি স্বৈরাচার জেনারেল ইয়াহিয়া ঢাকায় আসে ১৫ মার্চ। কালো পতাকা দেখানো হয় তাকে। কোথাও কোথাও স্বাধীন বাংলার পতাকাও ওড়ানো হয়। ১৬ মার্চ থেকে শুরু হয় আলোচনা। মূলত আলোচনার নামে পাকিস্তানিরা সময়ক্ষেপণ করছিল এবং তাদের সেনাবাহিনী ও অস্ত্র আনছিল। বিষয়টি স্পষ্ট হওয়ার পর, ২৩ মার্চ পাকিস্তান দিবসকে 'প্রতিরোধ দিবস' হিসেবে পালনের নির্দেশ দেন বঙ্গবন্ধু। তিনি ধানমন্ডির নিজ বাড়িতেও স্বাধীন বাংলার পতাকা উত্তোলন করেন এদিন। দেশজুড়ে শুরু হয় পাকিস্তানি পণ্য বর্জন।

২৫ মার্চ ইয়াহিয়া খান সাদা পোশাকে গোপনে ঢাকা ছেড়ে চলে যান। এই খবর পাওয়া মাত্র দলীয় নেতাকর্মীদের মাধ্যমে দেশের সব প্রান্তে স্বাধীনতার চূড়ান্ত বার্তা পাঠাতে শুরু করেন বঙ্গবন্ধু। রাতের অন্ধকারে ঘুমন্ত বাঙালির ওপর হত্যাযজ্ঞে মেতে ওঠে সশস্ত্র পাকিস্তানি সেনারা। সঙ্গে সঙ্গে স্বাধীনতার ঘোষণা দেন জাতির শ্রেষ্ঠ সন্তান বঙ্গবন্ধু শেখ মুজিবুর রহমান। স্বাধীনতার ঘোষণায় তিনি বলেন, '...এটাই সম্ভবত আমার শেষ বার্তা। আজ থেকে বাংলাদেশ স্বাধীন।... পাকিস্তানি দখলদার বাহিনীর শেষ সৈন্যটিকে বাংলার মাটি হইতে বিতাড়িত না করা পর্যন্ত এবং চূড়ান্ত বিজয় অর্জন না করা পর্যন্ত লড়াই চালিয়ে যাবেন....।' (অনূদিত)। ২৫ মার্চ রাত ১২টার পর তথা ২৬ মার্চ প্রথম প্রহরে বঙ্গবন্ধুর নিজের কণ্ঠের এই ঘোষণা বিশেষ ট্রান্সমিটারের মাধ্যমে সম্প্রচারিত করা হয়। চট্টগ্রামের নোঙর করা এক বিদেশি জাহাজও এই বার্তা গ্রহণ করে। রাতেই চট্টগ্রামের আওয়ামী লীগ নেতারা এই বার্তা কপি করে বিভিন্ন স্থানে পাঠিয়ে দেন।

২৭ মার্চ আন্তর্জাতিকভাবে খ্যাতিমান পত্রিকগুলোতে এই স্বাধীনতা ঘোষণার কথা ফলাও করে প্রচার করে। ব্রিটেনের 'দ্য টাইমস' পত্রিকার শিরোনামে বলা হয় '...শেখ মুজিব ডিক্লেয়ার্স ইস্ট-পাকিস্তান ইন্ডিপেন্ডেন্ট'। দ্য গার্ডিয়ানের সংভাদে বলা হয়, 'একটি গোপন বেতার কেন্দ্র থেকে শেখ মুজিবুর রহমান কর্তৃক পূর্ব পাকিস্তানের স্বাধীনতা ঘোষণা করা হয়েছে'। ফিন্যান্সিয়াল টাইমস ও দ্য টেলিগ্রাফ পত্রিকাতেও শেখ মুজিব কর্তৃক স্বাধীনতা ঘোষণার কথা বলা হয়েছে।

বিশ্বজুড়ে ‘জয় বাংলা’

ব্যাস, শুরু হয়ে যায় যায় মুক্তিযুদ্ধ। সর্বোচ্চ নেতার নির্দেশ পাওয়ার পর দলে দলে যুদ্ধে যোগ দেন কিশোর-তরুণ থেকে শুরু করে শ্রমিক-কৃষক, ছাত্র-জনতা সবাই। বঙ্গবন্ধুর নামে পরিচালিত হতে থাকে এই যুদ্ধ। অবশেষে ত্রিশ লাখ মানুষের আত্মদানের বিনিময়ে অর্জিত হয় মহান স্বাধীনতা। 

বঙ্গবন্ধুই বাঙালি জাতির সেই সৌভাগ্যবান পুরুষ, যাকে কেন্দ্র করে দুহাজার বছরের লালিত স্বপ্ন পূরণ করেছি আমরা। শোষিত মানুষের জন্য সংগ্রামী চেতনার কারণে স্বাধীনতার পর বিশ্বনেতৃবৃন্দের কাছে বিশেষ মর্যাদা পান তিনি। বাঙালির মুক্তিদাতা থেকে বঙ্গবন্ধু হয়ে ওঠেন সারা বিশ্বের নিপীড়িত মানুষের কণ্ঠস্বর, একজন গুরুত্বপূর্ণ বিশ্বনেতা।

৭ মার্চ: চূড়ান্ত রণ-কৌশলের নির্দেশনা
﻿১৯৭১ সালের ৭ মার্চ স্বাধীনতা সংগ্রামের টার্নিং পয়েন্ট হয়ে দাঁড়ায়। দেশের বিভিন্ন অঞ্চল থেকে মানুষ এসে সমবেত হয় ঢাকার সোহরাওয়ার্দী উদ্যানে। কয়েক বর্গ মাইল এলাকা লোকারণ্য হয়ে যায়। 'তোমার দেশ আমার দেশ, বাংলাদেশ বাংলাদেশ' স্লোগানে মুখরিত হয়ে ওঠে চারপাশ। উড়তে থাকে বাংলাদেশের পতাকা। পরিবেশিত হয় জাতীয় সংগীত। বেলা ৩টার পর মঞ্চে ওঠেন বাঙালির আশা-আকাঙক্ষার প্রতীক বঙ্গবন্ধু শেখ মুজিবুর রহমান। স্বাধীনতার জন্য সার্বিক নির্দেশনা দেন তিনি। পাকিস্তানকে পুরোপুরিভাবে অচল করে দেওয়ার ঘোষণা দিয়ে তিনি বলেন, 'আজ থেকে বাংলার সচিবালয়, কোর্ট-কাচারি, আদালত, শিক্ষাপ্রতিষ্ঠান, সবকিছু অনির্দিষ্ট কালের জন্য বন্ধ থাকবে।... যে পর্যন্ত আমার এ দেশের মুক্তি না হবে, খাজনা, ট্যাক্স বন্ধ করে দেওয়া হলো।... দুই ঘণ্টা ব্যাংক খোলা থাকবে যাতে মানুষ তাদের মায়নাপত্র নেবার পারে। কিন্তু পূর্ব বাংলা থেকে পশ্চিম পাকিস্তানে এক পয়সাও চালান হতে পারবে না।'

কিন্তু তীব্র অসহযোগ আন্দোলনের কারণে গরিব-দুঃখী মানুষের যেনো সমস্যা না হয়; সেজন্য রিকশা, ঘোড়ার গাড়ি, লঞ্চ, রেল চালু রাখতে বলেন বঙ্গবন্ধু। এছাড়াও চাকরিজীবীদের ২৮ তারিখে গিয়ে বেতন তোলার নির্দেশনাও দেন। যার যা আছে, তাই নিয়ে, ঘরে ঘরে দুর্গ গড়ে তোলার আহ্বান জানিয়ে চূড়ান্ত নির্দেশ দিয়ে বঙ্গবন্ধু বলেন, 'এবারের সংগ্রাম আমাদের মুক্তির সংগ্রাম, এবারের সংগ্রাম আমাদের স্বাধীনতার সংগ্রাম।' এরপর সারা দেশে ছড়িয়ে পড়তে থাকে অসহযোগ আন্দোলনের ঢেউ। জীবন বাজি রেখে আপামর জনতার যুদ্ধে নামার পেছনে এই ভাষণের প্রভাব অনবদ্য। এমনকি আন্তর্জাতিক অঙ্গনেও এর প্রভাব ছিল ব্যাপক। পরবর্তীতে বিশ্বব্যাপী অনেক গবেষণা হয়েছে এই ভাষণ নিয়ে। বঙ্গবন্ধুর এই ভাষণকে একটি অনন্য রণকৌশলের দলিল বলে অভিহিত করেছেন কিউবার বিপ্লবী নেতা ফিদেল ক্যাস্ট্রো। দক্ষিণ আফ্রিকার অবিসংবাদিত নেতা নেলসন ম্যান্ডেলা বলেছেন, 'এটি আসলে স্বাধীনতার মূল দলিল।'

৭ মার্চ বঙ্গবন্ধুর চূড়ান্ত নির্দেশনার পর দেশের সব সরকারি-আধা সরকারি, স্বায়ত্তশাসিত প্রতিষ্ঠানের প্রতিনিধি ও কর্মচারী সমিতির পক্ষ থেকে কর্মবিরতির সিদ্ধান্ত ঘোষণা করা হয়। ব্রিটেন প্রবাসী ১০ হাজার বাঙালি লন্ডনে স্বাধীন বাংলার দাবিতে বিক্ষোভ করে। একদিকে পাকিস্তান সরকার অকার্যকর হয়ে যাওয়া, অন্যদিকে আরো বড় ত্যাগের প্রস্তুতি চলছিল তখন দেশজুড়ে। ৯ মার্চ, পরিস্থিতি বেগতিক দেখে ঢাকা আসার ঘোষণা দেন পাকিস্তানি স্বৈরাচার ইয়াহিয়া খান। এমন পরিস্থিতিতে বিদেশি সাংবাদিকদের কাছে দেওয়া সাক্ষাৎকারে বঙ্গবন্ধু বলেন, 'সাত কোটি বাঙালি আজ তাদের রাজনৈতিক ও অর্থনৈতিক মুক্তি চায়। আমরা কোনো আপোস করতে রাজি নই।'

৭ মার্চ: বঙ্গবন্ধুর নির্দেশনা ও আন্তর্জাতিক স্বীকৃতি
﻿﻿﻿﻿১৯৭১ সালের ৭ মার্চ, ঢাকার রেসকোর্স ময়দানে বঙ্গবন্ধুর ঐতিহাসিক ভাষণ নাড়া দিয়েছিল বিশ্ব নেতৃবৃন্দ ও বিভিন্ন আন্তর্জাতিক গণমাধ্যমকে। ১৯৭১ এর ৫ মার্চ দ্য গার্ডিয়ান, সানডে টাইমস, দি অবজারভার এবং ৬ মার্চ ডেইলি টেলিগ্রাফ পত্রিকায় ৭ মার্চে বঙ্গবন্ধুর স্বাধীনতার দিক-নির্দেশনামূলক ঘোষণার পূর্বাভাস দেওয়া হয়। পরবর্তীতে ওয়াশিংটন পোস্টে উল্লেখ করা হয়, শেখ মুজিবের ৭ মার্চের ভাষণ হলো বাংলাদেশের স্বাধীনতার মৌলিক ঘোষণা। বাংলাদেশের স্বাধীনতাযুদ্ধ হয়েছে ওই ভাষণের আলোকেই।

 

বিবিসিতে বলা হয়েছিল, পৃথিবীর ইতিহাসে আব্রাহাম লিংকনের গেটিসবার্গ ভাষণের সঙ্গে তুলনীয় শেখ মুজিবের ভাষণটি। তিনি একাধারে বিপ্লবী ও রাষ্ট্রনায়ক। রয়টার্স-এর ভাষ্যমতে, ইতিহাসে এই ভাষণের মতো সুপরিকল্পিত এবং সুবিন্যস্ত ভাষণ খুঁজে পাওয়া যাবে না, যেখানে একইসঙ্গে বিপ্লবের রূপরেখা এবং দেশ পরিচালনার দিক-নির্দেশনা দেওয়া হয়েছে।

 

নিউজ উইক পত্রিকার নিবন্ধে বলা হয়েছে, ৭ মার্চের ভাষণ কেবল একটি ভাষণ নয়, একটি অনন্য কবিতা। নিউজ উইক পত্রিকাই বঙ্গবন্ধুকে ‘পোয়েট অফ পলিটিক্স’ উপাধিতে ভূষিত করেছিল।

১৯৭২ সালে আনন্দবাজার পত্রিকার এক নিবন্ধে বলা হয়, উত্তাল জনস্রোতের মাঝে এমন ভারসাম্যপূর্ণ, দিক-নির্দেশনামূলক ভাষণই শেখ মুজিবকে অনন্য এক ভাবমূর্তি দিয়েছে, দিয়েছে মহান নেতার মর্যাদা।

 

টাইম ম্যাগাজিনে ঐতিহাসিক এই ভাষণ নিয়ে বলা হয়েছে, শেখ মুজিব ৭ মার্চের ভাষণের মাধ্যমেই বাংলাদেশের স্বাধীনতা ঘোষণা করেছেন। ওই ভাষণে গেরিলা যুদ্ধের কৌশল ছিল। ১৯৭১ সালে এএফপির ভাষ্য ছিল, ৭ মার্চের ভাষণের মধ্য দিয়ে শেখ মুজিব আসলে স্বাধীনতার ঘোষণা দেন, তিনি বাঙালিদের যুদ্ধের নির্দেশনাও দিয়ে যান। ওই দিনই আসলে স্বাধীন বাংলাদেশের অভ্যুদয় ঘটে।

 

শুধু আন্তর্জাতিক গণমাধ্যমই নয়, বিশ্ব নেতৃবৃন্দও বঙ্গবন্ধুর ঐতিহাসিক ভাষণকে যুগান্তকারী দিক-নির্দেশনামূলক ভাষণ হিসাবে মূল্যায়ন করেছেন। দক্ষিণ আফ্রিকাসহ সারা বিশ্বের মুক্তিকামী মানুষের নেতা নেলসন ম্যান্ডেলা বলেছিলেন, ৭ মার্চের ভাষণ বাংলাদেশের স্বাধীনতার মূল দলিল। যুগোস্লাভিয়ার প্রেসিডেন্ট মার্শাল টিটো বঙ্গবন্ধুর ভাষণের তাৎপর্যপূর্ণ দিক তুলে ধরে বলেছিলেন, এই ভাষণের মাধ্যমে শেখ মুজিব প্রমাণ করেছেন পূর্ব পাকিস্তানে পাকিস্তানিদের কোনোরকম বৈধতা নেই। পূর্ব পাকিস্তান আসলে বাংলাদেশ।

 

কিউবার অবিসংবাদিত নেতা ফিদেল ক্যাস্ট্রো বলেছেন, শেখ মুজিবুর রহমানের ৭ মার্চের ভাষণ শুধু ভাষণ নয়, এটি একটি অনন্য রণকৌশলের দলিল।

 

ব্রিটেনের সাবেক প্রধানমন্ত্রী এডওয়ার্ড হিথ বলেছেন, পৃথিবীর ইতিহাসে যতদিন পরাধীনতা থেকে মুক্তির জন্য সংগ্রাম থাকবে, ততদিন শেখ মুজিবুর রহমানের ৭ মার্চের ভাষণটি মুক্তিকামী মানুষের মনে অন্যতম প্রেরণা হয়ে থাকবে। এই ভাষণ শুধু বাংলাদেশের মানুষের জন্য নয়, সারা বিশ্বের মুক্তিকামী মানুষের অনুপ্রেরণা।

 

২০১৭ সালের ৩০ শে অক্টোবরে ইউনেস্কো ৭ই মার্চের ভাষণকে ‘ডকুমেন্টারি হেরিটেজ’ (বিশ্ব প্রামাণ্য ঐতিহ্য) হিসেবে স্বীকৃতি দেয়। মহান মুক্তিযুদ্ধের প্রাক্কালে বঙ্গবন্ধুর ৭ মার্চের ভাষণ সমগ্র বাঙালি জাতিকে ঐক্যবদ্ধ করে স্বাধীনতার মন্ত্রে উজ্জীবিত করেছিল। ১৮ মিনিটের ঐতিহাসিক ভাষণটি সত্যিকার অর্থেই বাঙালি জাতির মুক্তির সনদ।

 

৭ মার্চের ভাষণের মাধ্যমে পাকিস্তানিদের প্রতি চার শর্ত দেন বঙ্গবন্ধু:

 

১. অবিলম্বে সামরিক শাসন প্রত্যাহার করতে হবে

২. সমস্ত সেনাবাহিনীকে ব্যারাকে ফিরিয়ে নিতে হবে

৩. নিরস্ত্র গণহত্যার তদন্ত করতে হবে

৪. নির্বাচিত গণপ্রতিনিধিদের নিকট ক্ষমতা হস্তান্তর করতে হবে।

 

এই ভাষণের মাধ্যমে বাঙালি জাতির প্রতি বঙ্গবন্ধুর নির্দেশগুলো হলো:

 

১. বাংলার মুক্তি না হওয়া পর্যন্ত খাজনা ট্যাক্স বন্ধ রাখুন।

২. সমগ্র বাংলাদেশের সেক্রেটারিয়েট- সরকারি ও আধা সরকারি অফিস, সুপ্রিম কোর্ট ও হাইকোর্ট এবং অন্যান্য কোর্টে হরতাল করুন। কোথাও শিথিল করা হইলে জানানো হবে।

৩. রিকশা, বেবি, বাস-ট্যাক্সি প্রভৃতি এবং রেলগাড়ি ও বন্দরসমূহ চালু রাখুন। কিন্তু জনগণের ওপর জুলুম চালাবার উদ্দেশ্যে সশস্ত্র বাহিনীর চলাচলের কাজে রেলওয়ে ও বন্দর কর্মচারীগণ সহযোগিতা করবেন না এবং সেক্ষেত্রে তাদের চলাচলের ব্যাপারে কোনও কিছু ঘটলে আমি দায়ী হবো না।

৪. বেতার, টেলিভিশন ও সংবাদপত্রসেবীরা আমাদের বিবৃতি-বক্তৃতার পূর্ণ বিবরণ প্রদান করবেন এবং গণআন্দোলনের কোনও খবর গায়েব করবেন না। যদি তাতে বাধা দেওয়া হয়, তাহলে এসব প্রতিষ্ঠানে কর্মরত বাঙালিরা কাজে যোগ দিবেন না।

৫. শুধু লোকাল এবং আন্তঃজেলা ট্রাঙ্ক-টেলিফোন যোগাযোগ অব্যাহত রাখুন।

৬. স্কুল-কলেজ-বিশ্ববিদ্যালয় বন্ধ রাখুন।

৭. সকল গৃহশীর্ষে প্রতিদিন কালো পতাকা উড্ডয়মান রাখুন।

৮. ব্যাংকগুলো প্রতিদিন দুই ঘণ্টা খোলা রাখুন, কিন্তু পশ্চিম পাকিস্তানে এক পয়সাও যেন পাচার না হয়।

৯. অন্যান্য ক্ষেত্রে আজ থেকে হরতাল প্রত্যাহার করা হইলো। কিন্তু অবস্থার প্রেক্ষিতে যে কোনও সময় আবার অংশিক বা সর্বাত্মক হরতাল ঘোষণা হতে পারে, তার জন্য প্রস্তুত থাকুন।
১০. স্থানীয় আওয়ামী লীগ শাখার নেতৃত্বে অবিলম্বে বাংলার প্রত্যেকটি ইউনিয়ন, মহল্লা, থানা, মহকুমা ও জেলা পর্যায়ে সংগ্রাম পরিষদ গঠন করুন।

অসহযোগ আন্দোলন
﻿﻿﻿১৯৭১ সাল। পাকিস্তানের সামরিক শাসক জেনারেল ইয়াহিয়া খান ১ মার্চ ঘোষণা করেন, নির্বাচিত প্রতিনিধিদের নিয়ৈ ৩ মার্চের জাতীয় পরিষদের অধিবেশন স্থগিত করা হলো। এরপরপরই ফুঁসে ওঠে আপামর বাঙালি। কর্মসূচি ঘোষণা করেন জাতির পিতা বঙ্গবন্ধু শেখ মুজিবুর রহমান। ২ মার্চ উত্তোলন করা হয় স্বাধীন বাংলার জাতীয় পতাকা। ৩ মার্চ বঙ্গবন্ধুর উপস্থিতিতে পাঠ করা হয় স্বাধীনতার ইশতেহার। অর্ধদিবস হরতাল ও প্রশাসনিক কাঠামোকে অচল করে দেওয়া হয় বঙ্গবন্ধুর নির্দেশে। মার্চের শুরুতেই এই ভূখণ্ড পরিচালনার নিয়ন্ত্রণ নিয়ে নেন বঙ্গবন্ধু। ৭ মার্চের পড়ন্ত দুপুরে সোহরাওয়ার্দী উদ্যানে জাতীয় রণকৌশলের সার্বিক নির্দেশনা প্রদান করে ঐতিহাসিক ভাষণ দেন বঙ্গবন্ধু। কিন্তু পাকিস্তানিরা সেই ভাষণ সরাসরি সম্প্রচার করতে বাধা প্রদান করে। ফলে কর্মস্থল ত্যাগ করেন বেতারের কর্মীরা।

৮ মার্চ

পাকিস্তান বেতারে বঙ্গবন্ধুর ভাষণ প্রচারে বাধ্য হয় কর্তৃপক্ষ। পত্রপত্রিকাগুলোও ফলাও করে এ খবর প্রচার করে। ‘পরিষদে যাওয়ার প্রশ্ন বিবেচনা করিতে পারি, যদি—’ এটা ছিল দৈনিক ইত্তেফাকের প্রধান সংবাদের শিরোনাম। এ ছাড়া প্রথম পৃষ্ঠায় ‘আজ থেকে আমার নির্দেশ—’ নামে আরেকটি খবর ছাপা হয়, যেখানে বঙ্গবন্ধুর বেশ কিছু দিকনির্দেশনা ছিল। আমরা সেখানে পাই—বঙ্গবন্ধু ঢাকায় যারা স্থানীয় নয় এমন লোকদের ঢাকা ছাড়ার জন্য আদেশ দেন। তা ছাড়া সবখানে সেদিন থেকে কালো পতাকা উড্ডয়ন করার নির্দেশও দেন। এই দুটি নির্দেশই পরবর্তী দিনের জন্য বেশ গুরুত্বপূর্ণ ও তাৎপর্যপূর্ণ ছিল। দৈনিক সংগ্রাম একমাত্র পত্রিকা, যারা ৮ মার্চের পত্রিকায় বঙ্গবন্ধুর ভাষণের একটি অংশ তুলে দিয়ে শিরোনাম দিয়েছিল—‘এবার স্বাধীনতার সংগ্রাম : মুজিব’।

তা ছাড়া সেদিন আরেকটি ছোট্ট ব্যাপার সংঘটিত হয়। ছাত্রলীগের কেন্দ্রীয় কমিটি ও তৎকালীন ডাকসুর সহসভাপতি আ স ম আবদুর রব ও সাধারণ সম্পাদক আব্দুল কুদ্দুস মাখনসহ আরো অনেক ছাত্রনেতা মিলে একটি বিবৃতি দেন। যেখানে তাঁরা বঙ্গবন্ধুর ভাষণের সঙ্গে একাত্মতা প্রকাশ করেন। এটি ছোট ঘটনা হলেও প্রভাব ছিল ব্যাপক।

৯ মার্চ

বঙ্গবন্ধুর আদেশগুলো কতটা কার্যকর ছিল তার প্রমাণ মেলে পরের দিনের পত্রিকায়। ৯ মার্চের ইত্তেফাকের একটি গুরুত্বপূর্ণ সংবাদ ছিল ‘অস্থানীয়দের ঢাকা ত্যাগের হিড়িক : এসব তবে কিসের আলামত?’ এ ছাড়া এক দিনের মধ্যেই ছাত্রলীগের কেন্দ্রীয় কমিটির একটি জরুরি সভায় ‘স্বাধীন বাংলাদেশ’ ঘোষণার প্রস্তাব অনুমোদন। ওই সভায়ই আরেকটি প্রস্তাব দেওয়া হয়, যেটিতে শেখ মুজিবুর রহমানকে ‘বাংলাদেশে জাতীয় সরকার’ গঠনের জন্য অনুরোধ করা হয়। যদিও বাংলাদেশ পরিচয় হয়নি, তবু ছাত্ররা স্বাধীন বাংলাদেশের একটি সরকারের কল্পনা করা শুরু করে দিয়েছিলেন; যেটি অনেক সংবাদপত্র গুরুত্বের সঙ্গে প্রকাশ করে।

সেদিন আরেকটি গুরুত্বপূর্ণ ঘটনা ঘটে। বঙ্গবন্ধুর রেসকোর্সের ভাষণের দুই দিন পর অর্থাৎ ৯ মার্চ একটি ভাষণ দেন মওলানা ভাসানী। তিনি সেই ভাষণে বলেন, ‘১২ মার্চের মধ্যে যদি স্বাধীনতা দেওয়া না হয় তাহা হইলে আমি ও শেখ মুজিব পুনরায় ১৯৫২ সালের মত একযোগে আন্দোলন করিব—প্রধানমন্ত্রী হইতে আমরা যাইবো না।’ এ খবরও তখনকার পত্রিকায় প্রথম পাতায় বড় পরিসরে ছাপা হয়েছিল।

১০ মার্চ

“ছাত্রলীগ কেন্দ্রীয় সংসদের জরুরী সভায় ‘স্বাধীন বাংলাদেশ’ ঘোষণার প্রস্তাব অনুমোদন” শিরোনামে একটি খবর প্রকাশিত হয় দৈনিক ইত্তেফাকে। এ ছাড়া মওলানা ভাসানীর ভাষণ ও স্বাধীনতায় একাত্মতা প্রকাশের ব্যাপারে ১৯৭১ সালের ১০ মার্চ দৈনিক সংবাদের শিরোনাম ছিল ‘মুজিবের সঙ্গে একযোগে আন্দোলন করিব : ভাসানী’। দৈনিক সংবাদের প্রতিবেদনে বলা হয়, ‘অশীতিপর বৃদ্ধ রাজনৈতিক নেতা মওলানা আবদুল হামিদ খান ভাসানী গতকাল (মঙ্গলবার) পল্টন ময়দানে অনুষ্ঠিত এক বিরাট জনসভায় বক্তৃতাকালে অবিলম্বে বাংলার স্বাধীনতা প্রদানের জন্য প্রেসিডেন্ট জেনারেল ইয়াহিয়া খানের প্রতি আহ্বান জানান। মওলানা বলেন, ‘১২ মার্চের মধ্যে যদি স্বাধীনতা দেওয়া না হয় তাহা হইলে আমি ও শেখ মুজিব পুনরায় ১৯৫২ সালের মত একযোগে আন্দোলন করিব, প্রধানমন্ত্রী হইতে আমরা যাইবো না।’

১১ মার্চ

বঙ্গবন্ধু চেয়েছিলেন পাকিস্তানি বাহিনীর প্রশাসনিক কাজে যেন বাঙালিরা সহায়তা না করে। ৭ই মার্চের ভাষণে সেটা বলেছিলেন তিনি। তাঁর কথা কার্যকর হয় মাত্র পাঁচ দিনের মাথায়। ১৯৭১ সালের ১১ মার্চ সরকারি ও আধা সরকারি প্রায় সব কার্যালয় বন্ধ করে দেওয়া হয়। আদালত থেকে শুরু করে অনেক প্রশাসনিক কর্মকর্তাই স্বাধীনতার ডাককে সমর্থন করে কর্মস্থল থেকে অনির্দিষ্টকালের জন্য বের হয়ে আসেন। এটি ছিল পাকিস্তান সরকারের বিরুদ্ধে পদক্ষেপের প্রথম বর্ষণ মাত্র।

তবে কূট-কৌশলী ভুট্টো এক তারবার্তায় বঙ্গবন্ধুকে জানান, তিনি ঢাকায় এসে কথাবার্তা বলতে রাজি। এদিকে পশ্চিম পাকিস্তান মারাত্মকভাবে অর্থনৈতিক সংকটে পড়তে যাচ্ছিল। ১১ মার্চ থেকে দেখা যায় পাকিস্তানের বড় পত্রিকাগুলো কাগজের সংকটে পড়েছে। সংকট এত তীব্র ছিল যে ডনের মতো বড় পত্রিকাও ১৪ পৃষ্ঠা থেকে ১০ পৃষ্ঠা ছেঁটে ফেলতে বাধ্য হয়েছিল। কারণ তাদের নিউজপ্রিন্টের কাগজ যেত খুলনা নিউজপ্রিন্ট থেকে। পশ্চিম পাকিস্তানে কাগজের চালান বন্ধ করে দেয় খুলনা নিউজপ্রিন্ট মিল। এভাবে চলতে থাকলে পশ্চিম পাকিস্তানের অর্থনীতি মারাত্মক হুমকির মুখে পড়বে জানিয়ে সেদিনই ইয়াহিয়া খান ব্যবসায়ীদের একটি বার্তা দেন।

১২ মার্চ

লাহোরে সেদিন একটি সংবাদ সম্মেলন হয়। সেখানে এয়ার মার্শাল আজগর আলি খান বলেন, লাহোরের জন্যই ঢাকার এই অবস্থা। শেখ মুজিবকে ক্ষমতা হস্তান্তর না করলে অবস্থা আরো অবনতির দিকে যেতে পারে বলে তিনি মনে করেন। অন্যদিকে ধীরে ধীরে পাকিস্তানের প্রতি ক্ষোভ ফুঁসে উঠছিল। পাকিস্তান সরকার থেকে পাওয়া পদবি ফিরিয়ে দেন জাতীয় পরিষদের সদস্য মোহাম্মদ জহির উদ্দীন। ১৫ সদস্যের একটি দল বগুড়ার জেল থেকে পালিয়ে বের হয়। লন্ডনের ‘দ্য টেলিগ্রাফ’-এ ছাপা হয়, এই মুহূর্তে পাকিস্তানের শক্তি প্রয়োগ করা হবে ভুল সিদ্ধান্ত ও অকার্যকর। এদিকে জাতীয় পরিষদ বেশ পাকাপোক্ত হয়ে সংঘবদ্ধ হতে শুরু করে। সুফিয়া কামালকে সভাপতি মেনে সারা আলীর তোপখানা রোডের বাসায় মহিলা পরিষদের একটি সভা হয়। পাড়ায় পাড়ায় মহিলা সংগ্রাম পরিষদ গঠনের আহ্বান জানানো হয়।

১৩ মার্চ

ইত্তেফাকে প্রাধান্য পায় মহিলা পরিষদের খবর। সংবাদের শিরোনাম ছিল, ‘পাড়ায় পাড়ায় মহিলা সংসদ গঠনের আহ্বান’। অন্যদিকে প্রশাসন প্রায় অচল হয়ে গিয়েছিল। সামরিক কর্তৃপক্ষ সব সামরিক ও বেসামরিক কর্মকর্তাকে কর্মস্থলে যোগ দেওয়ার নির্দেশ দেয়। বলা হয়, ১৫ তারিখের মধ্যে যোগ না দিলে বেতন বাতিল ও বহিষ্কার করা হবে। মার্শাল ল ও ১১৫ ধারা জারি হয়। এ ঘটনাকে বঙ্গবন্ধু এক ধরনের উসকানি বলেও মন্তব্য করেন। সেদিন শিল্পী জয়নুল আবেদিন পাকিস্তান সরকার কর্তৃক পাওয়া পদবি ও বিশেষ পুরস্কার ফিরিয়ে দেন। অন্যদিকে পাকিস্তানিরা বড় হত্যাকাণ্ডের প্রস্তুতি নিচ্ছিল চুপিসারে। তারই ধারাবাহিকতায় বিদেশি কূটনীতিকদের অপসারণ করা হচ্ছিল ধীরে-সুস্থে। মার্চের ১৩ তারিখেই অপসারণ করা হয় পশ্চিম জার্মানির ৬০ জন, জাতিসংঘের ৪৫ জন, ইতালি, যুক্তরাষ্ট্র, যুক্তরাজ্য, কানাডা ও ফ্রান্সের ৪০ জনসহ মোট ২৬৫ জন বিদেশিকে।

১৪ মার্চ

রেসকোর্স ময়দানের ভাষণে অসহযোগ আন্দোলনের প্রায় এক সপ্তাহ পেরিয়ে গেছে। সংগ্রাম দানা বাঁধতে শুরু করেছে বিভিন্ন জায়গায়। বঙ্গবন্ধু এই দিনে দ্বিতীয়বারের মতো আবারও অসহযোগ আন্দোলনের জন্য সবাইকে আহ্বান করেন। তিনি সেদিন এক সংবাদ সম্মেলনে বলেছিলেন, ‘আমরা আন্দোলন থামাবো কেন? আমরা তো আমাদের অধিকার আদায়ের জন্য সংগ্রাম করছি।’

পিপলস পার্টির নেতা ভুট্টো দুই দলের কাছে ক্ষমতা হস্তান্তরের এক নতুন ফর্মুলার কথা বলেন। সেখানে তিনি জানান পাকিস্তানের দুই বড় দলের কাছে ক্ষমতা হস্তান্তর করা হবে। তিনি বঙ্গবন্ধুর সঙ্গে দেখাও করতে চান। দিন দিন লাহোরের অবস্থা খারাপ হচ্ছিল। পূর্ব পাকিস্তান যেমন কাগজ দেওয়া বন্ধ করে দিয়েছিল, তেমনি পশ্চিম পাকিস্তান থেকে কোনো চালানই গ্রহণ করা হচ্ছিল না। ১৪ তারিখ হঠাৎ খবর আসে ঢাকায় পাঠাতে না পারায় লাহোরে মণের পর মণ ফল নষ্ট হয়ে গেছে। ঢাকা থেকে পানের চালান বন্ধ হয়ে যাওয়ায় করাচিতে পানের দাম বেড়ে দেড় শ রুপি হয়ে যায়।

১৫ মার্চ

‘বাঁচাও! বাঁচাও! বাংলার অসহযোগে পশ্চিমা শিল্পপতিদের নাভিশ্বাস’। ১৫ মার্চের দৈনিক ইত্তেফাকের শিরোনাম। এই সংবাদে করাচি, লাহোরসহ পূর্ব পাকিস্তানের বিভিন্ন ব্যাবসায়িক ভঙ্গুর অবস্থার কথা বলা হয়। লেখা হয়, ‘করাচীতে বর্তমান প্রতি সের পান ১৫০ টাকায় বিক্রয় হইতেছে। ঢাকা হইতে পান না যাইতে পারায় করাচীতে পান বিরল হইয়ে পড়িয়াছে।’ সেদিন গুরুত্বপূর্ণ দুটি ঘটনা ঘটে। একটি হলো করাচিতে ভুট্টো সংবাদ সম্মেলনে বলেন, শেখ মুজিবকে নিয়ে সরকার গঠন করা উচিত। আর দ্বিতীয় হলো প্রায় নজিরবিহীন নিরাপত্তা বেষ্টনীতে ঢাকায় আসেন ইয়াহিয়া খান। বিমানবন্দরে সাংবাদিক ছিল নিষিদ্ধ। মূলত দুটি ব্যাপারই ছিল এক প্রকার ফাঁদ। কিন্তু এই ফাঁদের যোগ্য জবাব দেন শেখ মুজিব সেদিনই। তিনি বলেন, ‘কে আসল বা কে কী বলল, তা নিয়ে আমরা ভাবছি না। অধিকার আদায়ের জন্য সংগ্রাম করেই যাব।’ তিনি সেদিন আরো বেশ কিছু দিকনির্দেশনা দেন। যেগুলো পাকিস্তানিদের রাজনৈতিক কৌশলকে আরো দুর্বল করে দিয়েছিল। এ দিন বেতারের সব কর্মকাণ্ড বাংলায় প্রচলন করার এক ঐতিহাসিক সিদ্ধান্ত নেওয়া হয়।

১৬ মার্চ

১৬ মার্চ দৈনিক ইত্তেফাকে আটটি পয়েন্টে আগের দিন (১৫ মার্চ ১৯৭১) দেওয়া দিকনির্দেশনা প্রকাশ করে বঙ্গবন্ধুর ছবিসহ প্রতিবেদনের শিরোনাম দেওয়া হয়—‘সর্বসাধারণের প্রতি আমার নির্দেশ’। এ ছাড়া সেই প্রতিবেদনের নিচেই আরেকটি খবর প্রকাশিত হয় এই শিরোনামে—‘চট্টগ্রামে বেতার কেন্দ্রে সকল কাজে বাংলা প্রচলনের সিদ্ধান্ত’। সেদিন দুপুরে বঙ্গবন্ধুর বাসায় প্রেসিডেন্ট ইয়াহিয়া আসেন দেখা করতে। রুদ্ধদ্বার বৈঠক করলেও কোনো সিদ্ধান্ত আসেনি।

১৭ মার্চ

দেশের সংকটময় অবস্থায়ও শেখ মুজিবুর রহমানের জন্মদিনে বিভিন্ন সংস্থা ও শিল্পীরা শুভেচ্ছা জানাতে আসে। এর মাঝেই ইয়াহিয়া খান বৈঠকে বসতে চান। বঙ্গবন্ধু নিজের জন্মদিনে দ্বিতীয় বৈঠকে বসেন। সেদিনও কোনো সিদ্ধান্ত আসেনি। অন্যদিকে আন্তর্জাতিক সংবাদ মাধ্যমগুলোতে পাকিস্তান ইস্যু নিয়ে আলোচনা চলছিল বেশ। সেদিন নিউজউইকের একটি নিজস্ব পর্যালোচনাও প্রকাশ করা হয়। সেখানে পাকিস্তানের সামরিক বাহিনীর বর্তমান সিদ্ধান্ত যে অকার্যকর ও ভুল, সেটি উল্লেখ করা হয়। সেখানে আন্তর্জাতিক বিখ্যাত কূটনীতিকদের বিভিন্ন মতামত সামনে রেখে প্রতিবেদক লোরেন জেনকিনসন লেখেন ‘পূর্ব এবং পশ্চিমাঞ্চল বিচ্ছিন্ন হবে এটা কোনো প্রশ্ন নয়। বরং পরিস্থিতি হঠাৎ এতদূর গড়িয়েছে যে, পূর্ব ও পশ্চিমাঞ্চল কি পরবর্তী সপ্তাহে কিংবা আগামী মাসে অথবা দুই বছর পর বিচ্ছিন্ন হবে এটাই প্রশ্ন।’ সেদিন ভারত প্রথমবারের মতো বাংলাদেশের স্বাধীনতার পক্ষে একটি ঐতিহাসিক সিদ্ধান্ত নেয়। ভারতের আকাশসীমায় বাংলাদেশগামী উড়োজাহাজ নিষিদ্ধ করে দেশটি।

১৮ মার্চ

‘ভারতের উপর দিয়া বাংলাদেশগামী সকল বিদেশী বিমান চলাচল নিষিদ্ধ’। এটি ছিল ১৮ মার্চ ১৯৭১ সালের দৈনিক সংবাদের একটি প্রতিবেদন। সেখানে লেখা হয়, ‘ধারণা করা হইতেছে যে, বিদেশি বিমানযোগে পশ্চিম পাকিস্তান হইতে গোলযোগপূর্ণ পূর্ব পাকিস্তানে সৈন্য বহন বন্ধ করার উদ্দেশ্যে ভারত সরকার অনুরূপ ব্যবস্থা অবলম্বন করিয়াছেন।’

১৯ মার্চ

এই দিন ইত্তেফাকের খবর—‘আমি শেখ মুজিব বলছি : এ তদন্ত কমিশন চাহি নাই’। তার পরও সেদিন তৃতীয় দফায় মুজিব-ইয়াহিয়া বৈঠক চলে। সেদিন প্রথমবারের মতো সামরিক বাহিনীর সঙ্গে সাধারণ জনগণের একটি সংঘর্ষ হয় ঢাকার বাইরে জয়দেবপুরে। মূলত সামরিক বাহিনীর অতর্কিত হামলার কারণেই সংঘর্ষের সৃষ্টি। এলাকায় জারি হয় কারফিউ।

২০ মার্চ

চতুর্থবারের মতো বঙ্গবন্ধু-ইয়াহিয়া বৈঠক হয়। ৯০ মিনিটের সেই বৈঠকে শুধুই সময় নষ্ট করেন ইয়াহিয়া। সেদিনের ইত্তেফাকে ছাপা হয়, ভারতের নেতা জয়প্রকাশ নারায়ণ বঙ্গবন্ধুর কর্মকাণ্ড ও তাঁকে ক্ষমতা হস্তান্তরের ব্যাপারে একাত্মতা প্রকাশ করেছেন।

২১ মার্চ

ভোর ৬টা। বাংলাদেশ কেন্দ্রীয় ছাত্রসংগ্রাম পরিষদ প্রথম পতাকা উত্তোলন করে। সকাল ৯টায় তারা পল্টনে জয়বাংলা কুচকাওয়াজ করে। দুপুর ১টায় বায়তুল মোকাররমে ছাত্র সমাবেশের আয়োজন করা হয়। সেদিন ভুট্টো গোপনে প্রেসিডেন্ট ইয়াহিয়ার সঙ্গে বৈঠক করেন। তবে ঢাকার পরিস্থিতি ছিল ভিন্ন। প্রত্যেক বাসার ছাদে উড়ছিল বিভিন্ন আকৃতির পতাকা। যার মধ্যে ফুটে আছে বাংলাদেশের মানচিত্র। সেদিন বঙ্গবন্ধুর সঙ্গে ফের বৈঠক করেন ইয়াহিয়া।

২২ মার্চ

বঙ্গবন্ধু তার দাবিতে অনড়। ভুট্টোর উপস্থিতিতে ইয়াহিয়া-মুজিব বৈঠক চলে। মানুষের মধ্যে ধারণা জন্মায় এবার হয়তো এসব শেষ হতে চলেছে। হয়তো নাটকীয় সিদ্ধান্ত আসবে। নয়তো সামরিক শাসনের অবসান ঘটবে। পরের দিনের পত্রিকাগুলোতেও এর ছাপ লক্ষ করা যায়। সেদিন ছাত্রসংগ্রাম সংসদ একটি যুগোপযোগী কাজ করে। তারা একটি পরিকল্পিত পতাকার মাপ ও বিবরণ প্রকাশ করে, যা স্বাধীন বাংলাদেশ গঠনে পাকিস্তানি কৌশলের কফিনে শেষ পেরেক ছিল।

২৩ মার্চ

সব বড় অফিস বন্ধ। ২৩ তারিখ পাকিস্তান দিবস থাকলেও শুধু প্রেসিডেন্টের বাসভবনে পাকিস্তানের পতাকা উত্তোলিত ছিল। আর কোথাও দেখা যায়নি। পাকিস্তান দিবসে বরং উড়ছিল বাংলাদেশের নতুন পতাকা।

২৪ মার্চ

ছোট ছোট পাকিস্তানি দল ঢাকা ত্যাগ করতে শুরু করে। ইয়াহিয়া-মুজিবের দফায় দফায় বৈঠকে কোনো সিদ্ধান্ত না এলেও ‘কোনো প্রকার নতি স্বীকার করা হবে না’ বলে সাফ জানিয়ে দেন বঙ্গবন্ধু। তাজউদ্দীন আহমদ বলেন, ‘আওয়ামী লীগের বক্তব্য শেষ। আর অপেক্ষা নয়। দিনের পর দিন অপেক্ষা চলে না।’ সেদিন ঢাকার মিরপুরে একটি বাড়ি থেকে বাংলাদেশি পতাকা নামাতে বাধ্য করা হয়। আরেক জায়গায় একজন শিক্ষককে ছুরিকাঘাত করা হয়। পুলিশ একজনকে গ্রেপ্তার করলেও পাকিস্তান আর্মি তাকে ছেড়ে দেওয়ার জন্য চাপ দেয়।

২৫ মার্চ ১৯৭১

আওয়ামী লীগ সাধারণ সম্পাদক তাজউদ্দীনের উক্তি দিয়ে দৈনিক সংবাদের প্রধান শিরোনাম ছিল—‘অনির্দিষ্টকালের জন্য অপেক্ষা চলে না’। তারপর আসে সেই কালরাত। বর্বরতার সীমা ছাড়িয়ে পাকিস্তানি সেনাবাহিনী। মানসিক ভারসাম্যহীনের মতো ঝাঁপিয়ে পড়ে নিরস্ত্র ও ঘুমন্ত অসহায় খেটে খাওয়া বাঙালিদের ওপর। ঢাকায় বয়ে যায় রক্তের বন্যা। গ্রেফতারের আগে স্বাধীনতার চূড়ান্ত ঘোষণা দেন আওয়ামী লীগ সভাপতি ও বাঙালি জাতির পিতা বঙ্গবন্ধু শেখ মুজিবুর রহমান।

বঙ্গবন্ধুর কণ্ঠে স্বাধীনতার ঘোষণা
১৯৭১ সালের ২৬ মার্চ, এতটা রক্তমাখা সূর্যোদয় হয়ত এদেশের মানুষ কখনো দেখেনি, কিন্তু এ এক নতুন সূর্য, স্বাধীন বাংলাদেশের অভ্যুদয়ের সূর্য। হাজার বছরের শৃঙ্খলমুক্তির জন্য রক্তস্নাত এক সূর্য উদিত হলো সেদিন বাংলার আকাশে। হ্যা, বাংলাদেশ তখন বিশ্বের বুকে স্বাধীন রাষ্ট্র হিসেবে নিজের অস্তিত্ব জানান দিয়েছে। ১৯৭১ সালের ২৫ মার্চ রাতে পাকিস্তানি বাহিনী ঘুমন্ত বাঙালির ওপর হামলে পড়ে, এরপরেই জাতির পিতা বঙ্গবন্ধু শেখ মুজিবুর রহমান বাংলাদেশকে ‘স্বাধীন’ ঘোষণা করে দেশবাসীর উদ্দেশে একটি তারবার্তা পাঠান। ওয়্যারলেস বার্তায় প্রচার করা হয় সেই স্বাধীনতার ঘোষণা। এরপর তা কপি করে বিলি করা হয় দেশের বিভিন্ন অঞ্চলে।


১৯৮২ সালে বাংলাদেশ সরকারের তথ্য মন্ত্রণালয় প্রকাশিত বাংলাদেশের স্বাধীনতা যুদ্ধ দলিলপত্র তৃতীয় খণ্ডে শেখ মুজিবের স্বাধীনতার ঘোষণার বিষয়টি উল্লেখ করা হয়েছে। এতে বলা হয়, ২৫ মার্চ মধ্যরাতের পর, অর্থাৎ ২৬ মার্চের প্রথম প্রহরে এই ঘোষণা দেন তিনি, যা তৎকালীন ইপিআরের ট্রান্সমিটারের মাধ্যমে সারাদেশে ছড়িয়ে পড়ে। পরে চট্টগ্রামের স্থানীয় একটি বেতারকেন্দ্র থেকে ২৬ ও ২৭ মার্চ বেশ কয়েকজন শেখ মুজিবের পক্ষে স্বাধীনতার ঘোষণা পাঠ করেন।

 

পাকিস্তানি জান্তারা ২৫ মার্চ রাতে আক্রমণে নামার পর, বাংলাদেশকে স্বাধীন রাষ্ট্র হিসেবে ঘোষণা করেন জাতির জনক বঙ্গবন্ধু শেখ মুজিবুর রহমান। যার বাংলা অনুবাদটি সংবিধানের ষষ্ঠ তফসিলে অন্তর্ভুক্ত করা হয়েছে। স্বাধীনতার সেই ঘোষণাটি হলো (অনুদিত):

 

‘ইহাই হয়তো আমাদের শেষ বার্তা, আজ হইতে বাংলাদেশ স্বাধীন। আমি বাংলাদেশের জনগণকে আহ্বান জানাইতেছি যে, যে যেখানে আছ, যাহার যাহা কিছু আছে, তাই নিয়ে রুখে দাঁড়াও, সর্বশক্তি দিয়ে হানাদার বাহিনীকে প্রতিরোধ করো। পাকিস্তানী দখলদার বাহিনীর শেষ সৈন্যটিকে বাংলার মাটি হইতে বিতাড়িত না করা পর্যন্ত এবং চূড়ান্ত বিজয় অর্জন না করা পর্যন্ত লড়াই চালিয়ে যাও। -শেখ মুজিবুর রহমান, ২৬ মার্চ ১৯৭১’

 

বঙ্গবন্ধুর স্বাধীনতার ইংররেজি ঘোষণাটি হলো:

“THIS MAY BE MY LAST MESSAGE, FROM TODAY BANGLADESH IS INDEPENDENT. I CALL UPON THE PEOPLE OF BANGLADESH WHEREVER YOU MIGHT BE AND WITH WHATEVER YOU HAVE, TO RESIST THE ARMY OF OCCUPATION TO THE LAST. YOUR FIGHT MUST GO ON UNTIL THE LAST SOLDIER OF THE PAKISTAN OCCUPATION ARMY IS EXPELLED FROM THE SOIL OF BANGLADESH AND FINAL VICTORY IS ACHIEVED.” - Sheikh Mujibur Rahman (March 26, 1971)

স্বাধীনতার ইশতেহার
১৯৭১ সালের ৩ মার্চ ঢাকার পল্টন ময়দানে আয়োজিত ছাত্র জনতার সমাবেশে বঙ্গবন্ধু শেখ মুজিবুর রহমানের উপস্থিতিতে ‘স্বাধীনতার ইশতেহার’ ঘোষণা করে ছাত্র সংগ্রাম পরিষদ।  এতে ‘বাংলাদেশ’ নামে স্বাধীন ও সার্বভৌম রাষ্ট্র প্রতিষ্ঠা এবং এর তিনটি লক্ষ্য নির্দিষ্ট করা হয়। লক্ষ্য তিনটি হলো- বাঙালির ভাষা, সাহিত্য ও সংস্কৃতির পূর্ণ বিকাশ, বৈষম্যের নিরসন এবং গণতন্ত্র প্রতিষ্ঠা। স্বাধীনতার ইশতেহারে বাংলাদেশের স্বাধীনতা সংগ্রামের পূর্ণ রূপরেখা তুলে ধরা হয়। এবং সেই ইশতেহারেই প্রথম আনুষ্ঠানিকভাবে বলা হয় এই দেশের নাম হবে ‘বাংলাদেশ’। এর আগে, ১৯৬৯ সালের ৫ ডিসেম্বর, হোসেন শহীদ সোহরাওয়ার্দী এর মৃত্যুবার্ষিকীতে পূর্বপাকিস্তান নাম বদলে ‘বাংলাদেশ’ নামকরণ করেন বঙ্গবন্ধু শেখ মুজিবুর রহমান।

 

এই ইশতেহারে বলা হয়েছে- ‘৫৪ হাজার ৫০৬ বর্গ মাইল বিস্তৃত ভৌগোলিক এলাকার সাত কোটি মানুষের জন্য আবাসভূমি হিসেবে স্বাধীন ও সার্বভৌম রাষ্ট্রের নাম বাংলাদেশ।

 

তিনটি লক্ষ্য অর্জনের ঘোষণা: 

 

১. স্বাধীন ও সার্বভৌম বাংলাদেশ গঠন করে পৃথিবীর বুকে একটি বলিষ্ঠ বাঙালি জাতি সৃষ্টি ও বাঙালির ভাষা, সাহিত্য, কৃষ্টি, সংস্কৃতি বিকাশের ব্যবস্থা করতে হবে।

২. স্বাধীন ও সার্বভৌম বাংলাদেশ গঠন করে অঞ্চলে অঞ্চলে, ব্যক্তিতে ব্যক্তিতে বৈষম্য নিরসনকল্পে সমাজতান্ত্রিক অর্থনীতি চালু করে কৃষক শ্রমিক রাজনীতি কায়েম করতে হবে।

৩. স্বাধীন ও সার্বভৌম বাংলাদেশ গঠন করে ব্যক্তি, বাক ও সংবাদপত্রের স্বাধীনতাসহ নির্ভেজাল গণতন্ত্র কায়েম করতে হবে।

 

একই সঙ্গে ওই সভায় বঙ্গবন্ধু শেখ মুজিবুর রহমানকে স্বাধীন ও সার্বভৌম বাংলাদেশের সর্বাধিনায়ক হিসেবে ঘোষণা করা হয়। কবিগুরু রবীন্দ্রনাথ ঠাকুরের ‘আমার সোনার বাংলা, আমি তোমায় ভালোবাসি’ গানটিকে জাতীয় সংগীত হিসেবে ব্যবহার করার কথাও বলা হয় এসময়। স্বাধীন ও সার্বভৌম বাংলাদেশ গঠন আন্দোলনের এই পর্যায়ে নিম্নলিখিত জয়ধ্বনি ব্যবহৃত হবে বলে উল্লেখ করা হয় সেদিনের জনসভায়- ‘স্বাধীন সার্বভৌম বাংলাদেশ, দীর্ঘজীবী হউক’; ‘স্বাধীন কর স্বাধীন কর, বাংলাদেশ স্বাধীন কর’; ‘স্বাধীন বাংলার মহান নেতা, বঙ্গবন্ধু শেখ মুজিব’; ‘গ্রামে গ্রামে দুর্গ গড়, মুক্তিবাহিনী গঠন কর’; ‘বীর বাঙালি অস্ত্র ধর, বাংলাদেশ স্বাধীন কর‘ ; ‘মুক্তি যদি পেতে চাও, বাঙালিরা এক হও’।

 

ইশতেহারটি ঘোষণার সঙ্গে সঙ্গে প্রচণ্ড করতালির মধ্যে প্রস্তাব গৃহীত হলে ‘জয় বাংলা’ স্লোগানে মুখরিত হয়ে ওঠে পল্টন ও পার্শ্ববর্তী এলাকা। ৩ মার্চের ওই জনসভাতেই পরবর্তী ৭ মার্চে রেসকোর্সের (বর্তমানে সোহরাওয়ার্দী উদ্যান) সেই ঐতিহাসিক জনসভা আয়োজনের ঘোষণা আসে, যেখান থেকে বাঙালি জাতির মহান পুরুষ বঙ্গবন্ধু শেখ মুজিবুর রহমান স্বাধীনতার ঘোষণা দেন।

 

স্বাধীনতা সংগ্রাম পরিচালনার জন্য যেসব পন্থা গ্রহণের কথা বলা হয়:

 

১. বাংলাদেশের প্রতিটি গ্রাম, মহল্লা, থানা, মহকুমা, শহর, জেলায় `স্বাধীনতা সংগ্রাম কমিটি’ গঠন করতে হবে।

২. সকল শ্রেণির জনসাধারণের সহযোগিতা কামনা ও তাদের ঐক্যবদ্ধ করতে হবে।

৩. শ্রমিক এলাকায় শ্রমিক ও গ্রামাঞ্চলে কৃষকদের সুসংগঠিত করে গ্রামে গ্রামে, এলাকায় এলাকায় 'মুক্তিবাহিনী' গঠন করতে হবে।

৪. হিন্দু-মুসলমান ও বাঙালি-অবাঙালি সাম্প্রদায়িক মনোভাব পরিহার এবং সম্প্রীতি বজায় রাখতে হবে।
৫. স্বাধীনতা সংগ্রামকে সুশৃঙ্খলতার সঙ্গে এগিয়ে নিয়ে যাওয়ার জন্য পারস্পরিক যোগাযোগ রক্ষা এবং লুটতরাজসহ সকল প্রকার সমাজবিরোধী ও হিংসাত্মক কার্যকলাপ বন্ধ করতে হবে।

মুজিবনগর সরকার
﻿﻿﻿﻿১৯৭১ সালের ১৭ এপ্রিল, ঐতিহাসিক মুজিবনগর দিবস, বাংলাদেশের স্বাধীনতা সংগ্রামের সুদীর্ঘ ইতিহাসের এক অবিস্মরণীয় দিন। ১৯৭১ সালের এই দিনে কুষ্টিয়া জেলার তদানীন্তন মেহেরপুর মহকুমার বৈদ্যনাথতলার আম্রকাননে স্বাধীন-সার্বভৌম গণপ্রজাতন্ত্রী বাংলাদেশের প্রথম সরকার আনুষ্ঠানিকভাবে শপথ গ্রহণ করে। এর আগে, ১৯৭১ সালের ১০ এপ্রিল গঠিত হয় স্বাধীন বাংলাদেশের প্রথম সরকার। তখন থেকে এই স্থানটি মুজিবনগর নামে পরিচিতি লাভ করে। 

বাংলাদেশের স্বাধীনতা যুদ্ধ পরিচালনা ও স্বদেশ ভূমি থেকে পাকিস্তান হানাদার বাহিনীকে বিতাড়িত করে জাতির পিতা বঙ্গবন্ধু শেখ মুজিবুর রহমান ঘোষিত ও নির্দেশিত পথে মুক্তিযুদ্ধের বিজয় অর্জনের লক্ষে এই স্বাধীন-সার্বভৌম বাংলাদেশ সরকার গঠন করা হয়।
 
১৯৭০ সালের সাধারণ নির্বাচনের পর, নির্বাচিত জনপ্রতিনিধিদের কাছে ক্ষমতা হস্তান্তর করতে অস্বীকৃতি জানায় তৎকালীন পাকিস্তানের শাসকচক্র। এবং বে-আইনিভাবে জাতীয় পরিষদের অধিবেশন অনির্দিষ্টকালের জন্য বন্ধ ঘোষণা করে তারা। পরবর্তীতে ১৯৭১-এর ২৫ মার্চ কালোরাতে পাকিস্তানি সেনাবাহিনী নিরস্ত্র বাঙালির হামলে পড়লে, ২৬ মার্চ প্রথম প্রহরে বঙ্গবন্ধু শেখ মুজিবুর রহমান ওয়্যারলেসের মাধ্যমে আনুষ্ঠানিকভাবে বাংলাদেশের স্বাধীনতা ঘোষণা করেন। তারই ধারাবাহিকতায় ১০ এপ্রিল মেহেরপুরের সীমান্তবর্তী এলাকার মুক্তাঞ্চলে নির্বাচিত জাতীয় পরিষদে আওয়ামী লীগের নিরঙ্কুশ সংখ্যাগরিষ্ঠ নির্বাচিত প্রতিনিধিরা এক বিশেষ অধিবেশনে মিলিত হন এবং স্বাধীন-সার্বভৌম গণপ্রজাতন্ত্রী বাংলাদেশ সরকার গঠন করেন। 

এই অধিবেশনে বাংলাদেশের স্বাধীনতার ঘোষণাপত্র অনুমোদন ও বাংলাদেশের সাড়ে সাত কোটি মানুষের অবিসংবাদিত নেতা বঙ্গবন্ধু শেখ মুজিবুর রহমানকে রাষ্ট্রপতি, সৈয়দ নজরুল ইসলামকে উপ-রাষ্ট্রপতি এবং তাজউদ্দিন আহমদকে প্রধানমন্ত্রী করে গঠিত হয় বাংলাদেশ সরকার। রাষ্ট্রপতি বঙ্গবন্ধু শেখ মুজিবুর রহমান পাকিস্তানের কারাগারে বন্দি থাকায় তার অনুপস্থিতিতে উপ-রাষ্ট্রপতি সৈয়দ নজরুল ইসলামকে করা হয় অস্থায়ী রাষ্ট্রপতি করা হয়।
 
নতুন রাষ্ট্রের এই শপথ গ্রহণ অনুষ্ঠানে বাংলাদেশের জনগণকে তাদের বীরত্ব, সাহসিকতা ও বিপ্লবী কার্যক্রমের মাধ্যমে পাকিস্তান হানাদার বাহিনীর বিরুদ্ধে স্বাধীনতা লাভের লক্ষে অদম্য স্পৃহায় মরণপণ যুদ্ধে অবতীর্ণ হওয়ার জন্য আহ্বান জানানো হয়। 

সদ্য স্বাধীন বাংলাদেশের পক্ষে আন্তর্জাতিক জনমত সৃষ্টি ও মুক্তিযুদ্ধকালীন সরকার পরিচালনায় নবগঠিত এই সরকার অত্যন্ত গুরুত্বপূর্ণ ভূমিকা পালন করে এবং এই সরকারের যোগ্য নেতৃত্ব ও দিক-নির্দেশনায় মুক্তিযুদ্ধ দ্রুততম সময়ে সফল সমাপ্তির দিকে এগিয়ে যায়। এই সরকার গঠনের ফলে বিশ্ববাসী স্বাধীনতার জন্য সশস্ত্র সংগ্রামরত বাঙালিদের প্রতি সমর্থন ও সহযোগিতার হাত প্রসারিত করে। অবশেষে ৩০ লক্ষ শহীদের রক্ত এবং ২ লাখ মা-বোনের সম্ভ্রমের বিনিময়ে ১৯৭১ সালের ১৬ ডিসেম্বর অর্জিত হয় চূড়ান্ত বিজয়। 

ঐতিহাসিক মুজিবনগর সরকার

গঠন: ১০ই এপ্রিল ১৯৭১
শপথ গ্রহণ: ১৭ই এপ্রিল ১৯৭১
স্থান: মেহেরপুরের বৈদ্যনাথতলার আম্রকানন

রাষ্ট্রপতি: বঙ্গবন্ধু শেখ মুজিবুর রহমান
উপ-রাষ্ট্রপতি: সৈয়দ নজরুল ইসলাম
প্রধানমন্ত্রী: তাজউদ্দিন আহমেদ
অর্থমন্ত্রী: ক্যাপ্টেন (অব.) এম. মনসুর আলী
স্বরাষ্ট্র, ত্রাণ ও পুনর্বাসন মন্ত্রী: এম কামারুজ্জামান

ঐতিহাসিক মুজিবনগর সরকারের মন্ত্রণালয়সমূহ

(১) প্রতিরক্ষা মন্ত্রণালয়
(২) পররাষ্ট্র মন্ত্রণালয়
(৩) অর্থ, শিল্প ও বাণিজ্য মন্ত্রণালয়
(৪) মন্ত্রিসভা সচিবালয়
(৫) সাধারণ প্রশাসন বিভাগ
(৬) স্বাস্থ্য ও কল্যাণ মন্ত্রণালয়
(৭) তথ্য ও বেতার মন্ত্রণালয়
(৮) স্বরাষ্ট্র মন্ত্রণালয়
(৯) ত্রাণ ও পুনর্বাসন মন্ত্রণালয়
(১০) সংসদ বিষয়ক বিভাগ
(১১) কৃষি বিভাগ
(১২) প্রকৌশল বিভাগ

স্বাধীনতার ঘোষণাপত্র জারি
﻿﻿﻿﻿﻿১৯৭১ সালের ২৬ মার্চ প্রথম প্রহরে জাতির পিতা বঙ্গবন্ধু শেখ মুজিবুর রহমান বাংলাদেশের স্বাধীনতা ঘোষণা করেন। এরপর, ১৯৭১ সালের ১০ এপ্রিল তারিখে মুজিবনগর সরকার স্বাধীনতার ঘোষণাপত্র জারি করে। মুজিবনগর সরকারের জারিকৃত স্বাধীনতার ঘোষণাপত্র হলো বাংলাদেশের স্বাধীনতা ও মুক্তি সংগ্রামের একটি ঐতিহাসিক দলিল।

 

বাংলাদেশ সংবিধানের ১৫০(১) অনুচ্ছেদ এবং চতুর্থ তফসিলে উল্লেখ করা হয়েছে যে- বাংলাদেশের স্বাধীনতার ঘোষণাপত্র বাংলাদেশের একটি ক্রান্তিকালীন অস্থায়ী বিধান হিসেবে সাংবিধানিকভাবে স্বীকৃত হবে। পঞ্চদশ সংশোধনীর মাধ্যমে বাংলাদেশের স্বাধীনতার ঘোষণাপত্রটি এখন সম্পূর্ণ আকারে বাংলাদেশের সংবিধানে সংযুক্ত করা হয়েছে (পঞ্চম তফসিল)। বাংলাদেশের স্বাধীনতার ঘোষণাপত্রকে সংবিধানের ৭(খ) অনুচ্ছেদ একটি মৌলিক কাঠামো রূপে সাংবিধানিক স্বীকৃতি দান করেছে । এর ফলে ঘোষণাপত্রটি বাংলাদেশের সংবিধানের একটি অসংশোধনযোগ্য বিধানে পরিণত হয়েছে।

 

১৯৭১ সালের ২৫ মার্চ, পাকিস্তান সামরিক বাহিনী কর্তৃক ঢাকা ও দেশের অন্যান্য অংশে জনগণের ওর আক্রমণ চালানোর প্রাক্কালে ঊর্ধ্বতন আওয়ামী লীগ নেতৃবৃন্দ, গণপরিষদ ও প্রাদেশিক পরিষদের সদস্যগণ নিরাপত্তার জন্য সীমান্ত অতিক্রম করে ভারতে আশ্রয় নেন। ৩০ মার্চের মধ্যেই তাদের অনেকে কলকাতায় সমবেত হন। গণপরিষদ ও প্রাদেশিক পরিষদের যেসকল সদস্য ১০ এপ্রিলের মধ্যে কলকাতায় মিলিত হন তারা একটি প্রবাসী আইন পরিষদ গঠন করে স্বাধীনতার ঘোষণাপত্রের খসড়া প্রণয়ন করেন। ১৭ এপ্রিল মেহেরপুর জেলার সীমান্তবর্তী বৈদ্যনাথতলায় (পরবর্তী নাম মুজিবনগর) এক অনাড়ম্বর অনুষ্ঠানে গণপরিষদ সদস্য অধ্যাপক এম ইউসুফ আলী আনুষ্ঠানিকভাবে স্বাধীনতার ঘোষণাপত্র পাঠ করেন। এই ঘোষণার মাধ্যমে নবগঠিত আইন পরিষদ বাংলাদেশের স্বাধীনতা ও সার্বভৌমত্ব ঘোষণা করে। এই ঘোষণায় ১৯৭১ সালের ২৬ মার্চ বঙ্গবন্ধু কর্তৃক স্বাধীনতার ঘোষণাকে আনুষ্ঠানিকভাবে অনুমোদন করা হয়। ঘোষণাপত্রে ২৬ মার্চ থেকে বাংলাদেশের স্বাধীনতা কার্যকর বলে ঘোষণা করা হয়।

 

এই ঘোষণাবলে প্রবাসী মুজিবনগর সরকার বৈধ বলে বিবেচিত হয় এবং মুক্তিযুদ্ধে অংশগ্রহণকারী সকলের মধ্যে চেইন অব কমান্ড স্থাপনের নির্দেশ দেওয়া হয়। নিম্নে স্বাধীনতার ঘোষণাপত্রের পূর্ণ বিবরণ দেওয়া হলো:

 

মুজিবনগর, বাংলাদেশ

তারিখ: ১০ এপ্রিল ১৯৭১

 

যেহেতু ১৯৭০ সালের ৭ ডিসেম্বর থেকে ১৯৭১ সালের ১৭ জানুয়ারি পর্যন্ত বাংলাদেশে অবাধ নির্বাচনের মাধ্যমে শাসনতন্ত্র রচনার উদ্দেশ্যে প্রতিনিধি নির্বাচিত করা হয়েছিল; এবং

 

যেহেতু এই নির্বাচনে বাংলাদেশের জনগণ ১৬৯টি আসনের মধ্যে আওয়ামী লীগ দলীয় ১৬৭ জন প্রতিনিধি নির্বাচিত করেছিল; এবং

 

যেহেতু জেনারেল ইয়াহিয়া খান ১৯৭১ সালের ৩ মার্চ তারিখে শাসনতন্ত্র রচনার উদ্দেশ্যে নির্বাচিত প্রতিনিধিদের অধিবেশন আহবান করেন; এবং

 

যেহেতু তিনি আহূত এই অধিবেশন স্বেচ্ছাচার এবং বেআইনিভাবে অনির্দিষ্টকালের জন্য বন্ধ ঘোষণা করেন; এবং

 

যেহেতু পাকিস্তান কর্তৃপক্ষ তাদের প্রতিশ্রুতি পালন করার পরিবর্তে বাংলাদেশের জনপ্রতিনিধিদের সঙ্গে পারস্পরিক আলোচনাকালে ন্যায়নীতি বহির্ভূত এবং বিশ্বাসঘাতকতামূলক যুদ্ধ ঘোষণা করেন; এবং

 

যেহেতু উল্লিখিত বিশ্বাসঘাতকতামূলক কাজের জন্য উদ্ভূত পরিস্থিতির পরিপ্রেক্ষিতে বাংলাদেশের সাড়ে সাত কোটি মানুষের অবিসংবাদিত নেতা বঙ্গবন্ধু শেখ মুজিবুর রহমান জনগণের আত্মনিয়ন্ত্রণাধিকার অর্জনের আইনানুগ অধিকার প্রতিষ্ঠার জন্য ১৯৭১ সালের ২৬ মার্চ ঢাকায় যথাযথভাবে স্বাধীনতা ঘোষণা করেন, এবং বাংলাদেশের অখণ্ডতা ও মর্যাদা রক্ষার জন্য বাংলাদেশের জনগণের প্রতি উদাত্ত আহবান জানান; এবং

 

যেহেতু পাকিস্তান কর্তৃপক্ষ বর্বর ও নৃশংস যুদ্ধ পরিচালনা করেছে এবং এখনও বাংলাদেশের বেসামরিক ও নিরস্ত্র জনগণের বিরুদ্ধে নজিরবিহীন গণহত্যা ও নির্যাতন চালাচ্ছে; এবং

 

যেহেতু পাকিস্তান সরকার অন্যায় যুদ্ধ ও গণহত্যা এবং নানাবিধ নৃশংস অত্যাচার পরিচালনা দ্বারা বাংলাদেশের গণপ্রতিনিধিদের পক্ষে একত্রিত হয়ে শাসনতন্ত্র প্রণয়ন করে জনগণের সরকার প্রতিষ্ঠা করা অসম্ভব করে তুলেছে; এবং

 

যেহেতু বাংলাদেশের জনগণ তাদের বীরত্ব, সাহসিকতা ও বিপ্লবী কার্যক্রমের মাধ্যমে বাংলাদেশের উপর তাদের কার্যকর কর্তৃত্ব প্রতিষ্ঠা করেছে;

 

সার্বভৌম ক্ষমতার অধিকারী বাংলাদেশের জনগণ নির্বাচিত প্রতিনিধিদের প্রতি যে ম্যান্ডেট দিয়েছেন সে ম্যান্ডেট মোতাবেক আমরা, নির্বাচিত প্রতিনিধিরা, আমাদের সমবায়ে গণপরিষদ গঠন করে পারস্পরিক আলাপ-আলোচনার মাধ্যমে বাংলাদেশের জনগণের জন্য সাম্য, মানবিক মর্যাদা ও সামাজিক ন্যায়বিচার প্রতিষ্ঠা করার উদ্দেশ্যে বাংলাদেশকে একটি সার্বভৌম গণপ্রজাতন্ত্র ঘোষণা করছি-

 

এবং এর দ্বারা পূর্বাহ্ণে বঙ্গবন্ধু শেখ মুজিবুর রহমানের স্বাধীনতা ঘোষণা অনুমোদন করছি; এবং

 

এতদ্বারা আমরা আরও সিদ্ধান্ত ঘোষণা করছি যে, শাসনতন্ত্র প্রণীত না হওয়া পর্যন্ত বঙ্গবন্ধু শেখ মুজিবুর রহমান প্রজাতন্ত্রের রাষ্ট্রপ্রধান এবং সৈয়দ নজরুল ইসলাম উপ-রাষ্ট্রপ্রধান পদে অধিষ্ঠিত থাকবেন; এবং

 

রাষ্ট্রপ্রধান প্রজাতন্ত্রের সশস্ত্র বাহিনীসমূহের সর্বাধিনায়ক পদে অধিষ্ঠিত থাকবেন; ক্ষমা প্রদর্শনের ক্ষমতাসহ সর্বপ্রকার প্রশাসনিক ও আইন প্রণয়নের ক্ষমতার অধিকারী থাকবেন; এবং

 

তার কর ধার্য ও অর্থব্যয়ের ক্ষমতা থাকবে; এবং বাংলাদেশের জনসাধারণের জন্য আইনানুগ ও নিয়মতান্ত্রিক সরকার প্রতিষ্ঠার জন্য অন্যান্য প্রয়োজনীয় সকল ক্ষমতারও তিনি অধিকারী হবেন।

 

বাংলাদেশের জনগণের দ্বারা নির্বাচিত প্রতিনিধি হিসাবে আমরা আরও সিদ্ধান্ত ঘোষণা করছি যে, কোনো কারণে যদি রাষ্ট্রপ্রধান না থাকেন অথবা যদি রাষ্ট্রপ্রধান কাজে যোগদান করতে না পারেন অথবা তার দায়িত্ব ও কর্তব্য পালনে যদি অক্ষম হন, তবে রাষ্ট্রপ্রধান প্রদত্ত সকল দায়িত্ব উপ-রাষ্ট্রপ্রধান পালন করবেন। আমরা আরও সিদ্ধান্ত ঘোষণা করছি যে, বিশ্বের একটি জাতি হিসাবে এবং জাতিসংঘের সনদ মোতাবেক আমাদের ওপর যে দায়িত্ব ও কর্তব্য বর্তেছে তা যথাযথভাবে আমরা পালন করব।

 

আমরা আরও সিদ্ধান্ত ঘোষণা করছি যে, আমাদের এই স্বাধীনতার ঘোষণা ১৯৭১ সালের ২৬ মার্চ থেকে কার্যকর বলে গণ্য হবে। আমরা আরও সিদ্ধান্ত ঘোষণা করছি যে, আমাদের এই সিদ্ধান্ত কার্যকর করার জন্য আমরা অধ্যাপক এম ইউসুফ আলীকে যথাযথভাবে রাষ্ট্রপ্রধান ও উপ-রাষ্ট্রপ্রধানের শপথ গ্রহণ অনুষ্ঠান পরিচালনার জন্য দায়িত্ব অর্পণ ও নিযুক্ত করলাম।

 

স্বাক্ষর: অধ্যাপক এম. ইউসুফ আলী

বাংলাদেশ গণপরিষদের ক্ষমতা দ্বারা 
এবং ক্ষমতাবলে যথাবিধি সর্বাধিক ক্ষমতাধিকারী।

মুক্তিযুদ্ধ পরিচালনা
﻿﻿১৯৭১ সালের ১০ এপ্রিল বঙ্গবন্ধু শেখ মুজিবুর রহমানকে রাষ্ট্রপতি, সৈয়দ নজরুল ইসলামকে উপ-রাষ্ট্রপতি (বঙ্গবন্ধুর অনুপস্থিতিতে ভারপ্রাপ্ত রাষ্ট্রপতি) এবং তাজউদ্দীন আহমদকে প্রধানমন্ত্রী করে যে সরকার গঠিত হয়, তা-ই ছিল প্রথম বাংলাদেশ সরকার, যা মুজিবনগর সরকার নামে পরিচিত। ১৭ এপ্রিল মেহেরপুর জেলার (তখন মহকুমা) বৈদ্যনাথতলার আম্রকাননে বিপুলসংখ্যক বিদেশি সাংবাদিকের উপস্থিতিতে ওই সরকারের শপথগ্রহণ অনুষ্ঠিত হয়। এ সরকারের অধীনেই পরিচালিত হয় মহান মুক্তিযুদ্ধ। এর প্রধান কার্যালয় ছিল কলকাতায়।

একটি নিয়মিত সরকারের মতো এর ছিল বিভিন্ন মন্ত্রণালয়, বিভাগ, কেবিনেট সচিব ও অন্যান্য সচিব, স্থায়ী ও বেতনভুক্ত বেসামরিক-সামরিক সরকারী কর্মচারী। মুক্তিযুদ্ধ পরিচালনার জন্য সমগ্র বাংলাদেশকে ১১টি সেক্টরে বিভক্ত করা হয়। প্রত্যেক সেক্টরে একজন করে সেক্টর কমান্ডার ছিলেন। অন্য সরকারী কর্মচারীদের মতো তারাও ছিলেন বেতনভুক্ত। রাষ্ট্রপতি হিসেবে বঙ্গবন্ধু শেখ মুজিবুর রহমান ছিলেন সর্বাধিনায়ক বা  কমান্ডার-ইন-চিফ। জেনারেল আতাউল গনি ওসমানী ছিলেন মুক্তিযুদ্ধে অংশ নেওয়া সেনাদের প্রধান। 

সরকার বাংলাদেশকে ১১টি সামরিক সেক্টরে বিভক্ত করার পাশাপাশি সমগ্র দেশকে কয়েকটি জোনে বিভক্ত করে রাজনৈতিক নেতাদের নেতৃত্বে মাঠ পর্যায়ে বেসামরিক প্রশাসন-ব্যবস্থা গড়ে তোলে এই সরকার। দেশের মুক্ত অঞ্চলে বাংলাদেশ সরকারের অনুশাসন পালিত হয়।

প্রথম বাংলাদেশ সরকার বা মুজিবনগর সরকারের বৈধ ভিত্তি ছিল ১৯৭০ সালের সাধারণ নির্বাচন। ওই নির্বাচনে বঙ্গবন্ধু শেখ মুজিবুর রহমানের নেতৃত্বাধীন আওয়ামী লীগ ঐতিহাসিক ‘আমাদের বাঁচার দাবি’ ৬ দফা কর্মসূচির ভিত্তিতে পাকিস্তান জাতীয় পরিষদে ৭২.৫৭ শতাংশ ভোট পেয়ে সংখ্যাগরিষ্ঠ আসনে বিজয় অর্জন করে (৩১৩টি আসনের মধ্যে ১৬৭টি আসন)। পূর্ব বাংলায় আওয়ামী লীগের বিজয় ছিল আরও নিরঙ্কুশ। জাতীয় পরিষদে পূর্ব বাংলার জন্য নির্ধারিত ১৬৯টি আসনের মধ্যে আওয়ামী লীগ ১৬৭টি (৭টি নারী আসনসহ) লাভ করে। এর মধ্যে ১৬২টি এলাকাভিত্তিক আসনের মধ্যে মাত্র ২টি হাতছাড়া হয়, অর্থাৎ আওয়ামী লীগ ১৬০টি আসন অর্জন করে। পূর্ব বাংলার প্রাদেশিক পরিষদেও আওয়ামী লীগের বিজয় ছিল অবিস্মরণীয়। ৩১০টি প্রাদেশিক পরিষদ আসনের মধ্যে আওয়ামী লীগ ২৯৮টি আসন ও প্রদত্ত ভোটের শতকরা ৮৯ ভাগ লাভ করে।

৭০-এর নির্বাচনের মাধ্যমে বঙ্গবন্ধু শুধু মেজরিটি পার্টির নেতা হিসেবেই আবির্ভূত হননি, জাতীয় ও আন্তর্জাতিকভাবে তিনি স্বীকৃত হন বাঙালিদের একমাত্র মুখপাত্র হিসেবে। ৭০-এর নির্বাচনের গণম্যান্ডেট না থাকলে বঙ্গবন্ধুর ২৬ মার্চের (১৯৭১) স্বাধীনতার ঘোষণা চিহ্নিত হতো বিচ্ছিন্নতাবাদী আন্দোলন হিসেবে, যে-পথ বঙ্গবন্ধু সর্বদা অত্যন্ত সতর্কতার সঙ্গে পরিহার করে তার লক্ষ্যে এগিয়ে গেছেন।

বঙ্গবন্ধুর ৭ মার্চের ঐতিহাসিক ভাষণের আগেও তাকে নিয়ে সংবাদ প্রকাশ হয়। সেদিন তিনি কী বলতে পারেন, সেই সম্বন্ধে দেশে-বিদেশে নানা জল্পনা-কল্পনা চলে। লন্ডন থেকে প্রকাশিত একাধিক পত্রিকায় বঙ্গবন্ধু ওইদিন তার ভাষণে সরাসরি পূর্ব পাকিস্তানের স্বাধীনতা ঘোষণা করতে পারেন মর্মে খবর প্রকাশিত হয়। যেমন দ্য ডেইলি টেলিগ্রাফ পত্রিকার প্রতিনিধি ডেভিড লোশাক ঢাকা থেকে যে সংবাদ পাঠান তাতে বলা হয়, ‘Sheikh Mujibur Rahman is expected to declare Independence tomorrow'. ৬ মার্চ এই সংবাদ তাদের পত্রিকায় প্রকাশিত হয়।

বঙ্গবন্ধুর জন্য ৭ মার্চ ছিল এক যুগ-সন্ধিক্ষণ। সেদিনের ভাষণে পাকিস্তানের ২৩ বছরে বাঙালিদের ওপর পাকিস্তানিদের শোষণ ও জাতিগত-নিপীড়নের বিবরণ তুলে ধরে আসন্ন মুক্তিযুদ্ধের প্রস্তুতি গ্রহণের নির্দেশ দান করেন তিনি।

২৫ মার্চ ১৯৭১, নিরস্ত্র বাঙালিদের ওপর পাকিস্তানি হানাদার বাহিনী ঝাঁপিয়ে পড়ে। শুরু হয় মানব জাতির ইতিহাসে এক বর্বর গণহত্যা, যা ৯ মাস ধরে চলে। অপরদিকে সৃষ্টি হয় সরাসরি বাংলাদেশের স্বাধীনতা ঘোষণার প্রতীক্ষিত ক্ষণ। পাকিস্তানী বাহিনীর হাতে গ্রেফতার হওয়ার পূর্বে ২৬ মার্চ প্রথম প্রহরে বঙ্গবন্ধু সরাসরি স্বাধীনতার ঘোষণা দেন। শুরু হয় পাকিস্তানি হানাদার বাহিনীর বিরুদ্ধে সশস্ত্র মুক্তিযুদ্ধ। প্রাথমিক প্রতিরোধের একপর্যায়ে ১৯৭০-এর নির্বাচনে আওয়ামী লীগ থেকে নির্বাচিত গণপ্রতিনিধিরা ১৯৭১ সালের ১০ এপ্রিল এক সভায় সমবেত হয়ে স্বাধীন বাংলাদেশের প্রথম সরকার গঠন করেন এবং স্বাধীনতার সাংবিধানিক ঘোষণাপত্র গ্রহণ করেন, যা বাংলাদেশের মুক্তিযুদ্ধ ও ১৯৭২-এর সংবিধানের মূল ভিত্তি।

১৯৭১ সালের ১৭ এপ্রিল, দিনটি ছিল শনিবার। বৈদ্যনাথতলার আমবাগানের চারদিকে রাইফেল হাতে কড়া প্রহরায় ছিল বীর মুক্তিযোদ্ধারা। প্রায় দশ হাজার মানুষের বিপুল হর্ষধ্বনির মধ্যে বেলা এগারোটায় আওয়ামী লীগ চিফ হুইপ অধ্যাপক ইউসুফ আলীর স্বাধীনতা সনদ পাঠের মধ্য দিয়ে আনুষ্ঠানিকভাবে ‘গণপ্রজাতন্ত্রী বাংলাদেশ সরকার’ গঠিত হয়।

এই আনুষ্ঠানিক ঘোষণা পাঠের মধ্য দিয়ে ২৬ মার্চ বঙ্গবন্ধু শেখ মুজিবুর রহমান বাংলাদেশের যে স্বাধীনতা ঘোষণা করেন, তা সাংগঠনিক রূপ নেয়। শপথ অনুষ্ঠানে দেশি-বিদেশি একশ সাতাশ জন সাংবাদিক উপস্থিত ছিলেন। বঙ্গবন্ধু শেখ মুজিবুর রহমান নবগঠিত বাংলাদেশের রাষ্ট্রপতি এবং সশস্ত্র বাহিনী ও মুক্তিযুদ্ধের সর্বাধিনায়ক, সৈয়দ নজরুল ইসলাম অস্থায়ী রাষ্ট্রপতির দায়িত্বপ্রাপ্ত উপ-রাষ্ট্রপতি, তাজউদ্দীন আহমদ প্রধানমন্ত্রী, মনসুর আলী অর্থ ও বাণিজ্যমন্ত্রী, এএইচএম কামরুজ্জামান স্বরাষ্ট্র, যোগাযোগ ও ত্রাণমন্ত্রী নিযুক্ত হন। শপথ অনুষ্ঠান পরিচালনা করেন অধ্যাপক এম ইউসুফ আলী। বঙ্গবন্ধুকে নামে এই সরকারের অধীনেই পরিচালিত হয় মহান মুক্তিযুদ্ধ।

কারাগারে ৪৬৮২ দিন
﻿﻿﻿জাতির জনক বঙ্গবন্ধু শেখ মুজিবুর রহমান তার জীবনে ৪৬৮২ দিন কারাভোগ করেছেন। ব্রিটিশ আমলে স্কুলজীবন থেকে শুরু হয়েছে তারা কারাবরণ। এসময় বঙ্গবন্ধু ৭ দিন কারা ভোগ করেন। বাকি ৪৬৭৫ দিন কারা ভোগ করেছেন পাকিস্তান সরকারের আমলে। ৫৪ বছরের জীবনের প্রায় এক-চতুর্থাংশ সময় কারাগারেই কাটাতে হয়েছিল বঙ্গবন্ধুকে। পাকিস্তানের ২৩ বছরের শাসনকালে বঙ্গবন্ধু ১৮ বার জেলে গেছেন এবং মৃত্যুর মুখোমুখি হয়েছেন দুবার।

বঙ্গবন্ধুর ‘অসমাপ্ত আত্মজীবনী’তে ১৯৫৫ সাল পর্যন্ত ঘটনাপঞ্জি বর্ণনা করেছেন। ১৯৬৬-৬৯ সালে কারাগারে থাকাকালে তিনি তার এই ‘অসমাপ্ত আত্মজীবনী’ রচনা করেন।

স্কুলের ছাত্র অবস্থায় ১৯৩৮ সালে প্রথমবার কারাগারে যান তিনি। ব্রিটিশ আমলে, ওই সময় ৭ দিন  কারাগারে ছিলেন।

এরপর পাকিস্তান সৃষ্টির পর, ১৯৪৮ সালের ১১ মার্চ থেকে ১৫ মার্চ পর্যন্ত তিনি ৫ দিন কারাভোগ করেন। একই বছর ১১ সেপ্টেম্বর কারাগারে গিয়ে তিনি মুক্তি পান ১৯৪৯ সালের ২১ জানুয়ারি। এ দফায় তিনি ১৩২ দিন কারাভোগ করেন।

বঙ্গবন্ধু শেখ মুজিবুর রহমান ১৯৪৯ সালের ১৯ এপ্রিল আবারও কারাগারে গিয়ে ৮০ দিন কারাভোগ করে মুক্তি পান ওই বছরের ২৮ জুন। ওই বছরের সেপ্টেম্বরে তিনি আবারও ২৭ দিন কারাগারে ছিলেন।

১৯৪৯ সালের ২৫ অক্টোবর থেকে ২৭ ডিসেম্বর পর্যন্ত ৬৩ দিন বিভিন্ন কারাগারে ছিলেন বঙ্গবন্ধু। ১৯৫০ সালের ১ জানুয়ারি থেকে ১৯৫২ সালের ২৬ ফেব্রুয়ারি টানা ৭৮৭ দিন বঙ্গবন্ধু কারা ভোগ করেন। এরপর ১৯৫৪ সালের নির্বাচনে জয়লাভের পরও বঙ্গবন্ধুকে কারাগারে যেতে হয়। এই দফায় বঙ্গবন্ধু ২০৬ দিন কারা ভোগ করেছেন।

১৯৫৮ সালে আইয়ুব খান মার্শাল ল’ জারির পর বঙ্গবন্ধু ১১ অক্টোবর গ্রেফতার হন। এই সময়ে একটানা ১১৫৩ দিন তাকে কারাগারে আটকে রাখা হয়। এই দফায় ৩ বছরের বেশি কারাগারে কাটান বঙ্গবন্ধু।

১৯৬২ সালের ৬ জানুয়ারি বঙ্গবন্ধু আবারও গ্রেফতার হন এবং ১৮ জুন মুক্তি পান। এই দফায় তিনি কারাভোগ করেন ১৫৮ দিন। এরপর ১৯৬৪ ও ৬৫ সালে বিভিন্ন মেয়াদে তিনি ৬৬৫ দিন কারাগারে ছিলেন।

মুক্তির সনদ ৬ দফা দেওয়ার পর বঙ্গবন্ধু বিভিন্ন স্থানে সমাবেশ করতে গেলে পাকিস্তান সরকার তাকে গ্রেফতার করে। ৩২টি জনসভা করে বিভিন্ন মেয়াদে তিনি ৯০ দিন কারাভোগ করেন তিনি।

এরপর ১৯৬৬ সালের ৮ মে আবারও গ্রেফতার হয়ে ১৯৬৯ সালের গণঅভ্যুত্থানের মধ্য দিয়ে ২২ ফেব্রুয়ারি মুক্তি পান। এসময় তিনি দ্বিতীয় সর্বোচ্চ ১০২১ দিন কারাগারে ছিলেন।

১৯৭১ সালের ২৬ মার্চের প্রথম প্রহরে স্বাধীনতার ঘোষণা দেওয়ার পরপরই পাকিস্তান সরকার তাকে গ্রেফতার করে। এরপর বঙ্গবন্ধুকে স্থানান্তর করা হয় তৎকালীন পশ্চিম পাকিস্তানের মিয়ানালি কারাগারে একটি সেলে। এই দফায় তিনি কারাভোগ করেন ২৮৮ দিন।

১৯৭২ সালের ১০ জানুয়ারি পাকিস্তানের কারাগার থেকে মুক্তি পেয়ে লন্ডন ও নয়াদিল্লি হয়ে বঙ্গবন্ধু স্বাধীন স্বদেশের বুকে ফিরে আসেন। এরপর বাঙালি জাতিকে গড়ে তোলার দায়িত্ব গ্রহণ করেন।

বঙ্গবন্ধুর জেলজীবনের অভিজ্ঞতা
জীবনের প্রায় চার ভাগের একভাগ সময়ই জেলে কেটেছে বঙ্গবন্ধু শেখ মুজিবুর রহমানের। কারাগারের অন্ধকার প্রকোষ্ঠে বসেই স্বাধীনতার স্বপ্ন দেখেছেন তিনি। কারাগারে বসেই বাঙালি জাতিরাষ্ট্র প্রতিষ্ঠার পরিকল্পনা করেছেন। কারাগারের জীবনই হয়ে পড়েছিল তার বিকল্প ঘরসংসার। জীবনের অনেক সময় জেলে থাকার কারণে, স্ত্রী-সন্তানদের সান্নিধ্য থেকেও বঞ্চিত হয়েছেন। দেখেছেন জীবনের অনেক অদেখা রূপ। জেলে বসে সময় কাটানোর জন্য এসব স্মৃতি নোট করে রাখতেন, এসব লেখনি থেকেই পরবর্তীতে প্রকাশ করা হয় 'কারাগারের রোজনামচা' নামের একটি বই। এখানেই উঠে এসেছে বঙ্গবন্ধুর জেলজীবন, যন্ত্রণা, কারাগারের ভেতরের অন্যান্য কয়েদিদের প্রসঙ্গ, কারাগারের সংস্কৃতি এবং বিভিন্ন রকম অপরাধীদের জীবনকথা। তার এসব লেখা থেকেই উঠে এসেছে তৎকালীন রাজনীতি ও সমাজবাস্তবতা।

কারাগারে আওয়ামী লীগ নেতা-কর্মীদের দুঃখ-দুর্দশা, গণমাধ্যমের অবস্থা, শাসকগোষ্ঠীর নির্মম নির্যাতন সম্পর্কেও লিখেছেন তিনি। স্মৃতির খাতায় বঙ্গবন্ধু বারবার উল্লেখ করেছেন জেলজীবনের কষ্টের কথা। পরিবার ও দেশের মানুষের কাছ থেকে দূরে থেকে, আন্দোলন সংগ্রামে সহযোদ্ধাদের পাশে না থাকার মনোবেদনা তিনি বর্ণনা করেছেন। এসব লেখায় আরো উঠে এসেছে- সন্তানদের কাছে না পাওয়ার কথা, বাবা-মায়ের অসুস্থ থাকার কথা শুনেও দেখতে না যেতে পারা কষ্টের কথা। বঙ্গবন্ধু লিখেছেন, 'রাজবন্দি হিসেবে জেল খেটেছি, সশ্রম কারাদণ্ডও ভোগ করতে হয়েছে। আবার হাজতি হিসেবেও জেল খাটতে হয়েছে। তাই সকল রকম কয়েদির অবস্থা নিজের জীবন দিয়ে বুঝতে পেরেছি।'

পাকিস্তানি শাসকগোষ্ঠী বঙ্গবন্ধুকে বারবার বন্দি করেও তার মনোবলে চিড় ধরাতে পারেনি। ‘কারাগারের রোজনামচা’য় ১৯৬৬ সালের ৫ জুন বঙ্গবন্ধু লিখেছেন- 'আমার মনে হয় মোনায়েম খান সাহেব পশ্চিম পাকিস্তানে গিয়ে কোনো কোনো বন্ধুর কাছ থেকে বুদ্ধি নিয়েছেন। তিনি ভুলে গেছেন এটা পূর্ব বাংলা, পশ্চিম পাকিস্তান নহে! আন্দোলন করা এবং নির্যাতন সহ্য করার ক্ষমতা এরা রাখে।' ১২ জুন বঙ্গবন্ধু লিখেছেন- 'ভরসা আমার আছে, জনগণের সমর্থন এবং ভালবাসা দুইই আছে আমাদের জন্য। তাই আন্দোলন ও পার্টির কাজ চলবে।'

জন্মের পর থেকেই শিশু রাসেল দেখে আসছে যে- তার বাবা বাসায় থাকেন না; থাকেন কারাগারে। অবুঝ শিশুমনে তাই ধারণা হয়েছিল- কারাগারটাই বুঝি তার 'আব্বার বাড়ি'। ১৯৬৬ সালের ১৫ জুন রাসেল গিয়েছিল বাবাকে দেখতে। বঙ্গবন্ধু নেই ঘটনার বর্ণনা দিয়েছেন এভাবে, ''১৮ মাসের রাসেল জেল অফিসে এসে একটুও হাসে না, যে পর্যন্ত আমাকে না দেখে। দেখলাম দূর থেকে পূর্বের মতোই 'আব্বা আব্বা' বলে চিৎকার করছে। আমি তাই জানালায় দাঁড়াইয়া ওকে আদর করলাম। একটু পরেই ভিতরে যেতেই রাসেল আমার গলা ধরে হেসে দিলো। ওরা বলল, আমি না আসা পর্যন্ত শুধু জানালার দিকে চেয়ে থাকে, বলে ‘আব্বার বাড়ি’। এখন ওর ধারণা হয়েছে এটা ওর আব্বার বাড়ি।'' বঙ্গবন্ধু আরও লিখেছেন, ''৮ ফেব্রুয়ারি ২ বৎসরের ছেলেটা এসে বলে, ‘আব্বা বালি চলো’। কী উত্তর ওকে আমি দেবো। ওকে ভোলাতে চেষ্টা করলাম, ও তো বোঝে না আমি কারাবন্দি। ওকে বললাম, 'তোমার মার বাড়ি তুমি যাও। আমি আমার বাড়ি থাকি। আবার আমাকে দেখতে এসো।' ও কী বুঝতে চায়! কী করে নিয়ে যাবে এই ছোট্ট ছেলেটা, ওর দুর্বল হাত দিয়ে মুক্ত করে এই পাষাণ প্রাচীর থেকে! জেল কোডে আছে, কোনো কয়েদিকে তিন মাসের বেশি একাকী রাখা চলবে না।''

একাকী রাখার কারণে বঙ্গবন্ধু অনশনও করেছিলেন। শাস্তি দেওয়ার জন্য উদ্দেশ্যপ্রণোদিত হয়ে কর্তৃপক্ষ রাজনৈতিক বন্দিদের একাকী রাখত। কারাগারে একাকী থাকা যে কত কষ্টকর, তা ভুক্তভোগী ছাড়া কেউ অনুভব করতে পারবে না। কারাগারে অন্য বন্দিদের সঙ্গে বঙ্গবন্ধু দেখা করা বা কথা বলার সুযোগ পেতেন না। বঙ্গবন্ধুর বর্ণনায় তা উঠে এসেছে এভাবে- 'কারও সঙ্গে আলাপ করার উপায় নাই। কারও সঙ্গে পরামর্শ করারও উপায় নাই। সান্ত্বনা দেবার কেহ নাই। কারাগারের ভিতর একাকী রাখার মতো নিষ্ঠুরতা আর কী হতে পারে?'

আরেক জায়গায় লিখেছেন, 'জেলে রাতটাই বেশি কষ্টের। আবার যারা আমার মতো একাকী নির্জন স্থানে থাকতে বাধ্য হয়, যাকে ইংরেজিতে বলে সলিটারি কনফাইয়েনমেন্ট, তাদের অবস্থা কল্পনা করা যায় না।'

বঙ্গবন্ধুর সঙ্গে কোনো রাজনৈতিক বন্দিকে থাকতে না দেওয়ায় ঈদের দিনও তাকে একা থাকতে হতো।

কারাগারের রোজনামচা গ্রন্থে বঙ্গবন্ধু বলেছেন, 'একাকী কি ঈদ উদযাপন করা যায়?' তারপরও যতটা সম্ভব ঈদের দিন বঙ্গবন্ধু অন্য বন্দিদের সঙ্গে ঈদের আনন্দ ভাগাভাগি করে নিতেন। বঙ্গবন্ধুর জবানিতে তারই একটি চিত্র হচ্ছে এরকম- 'নামাজ পড়ার পর শত শত কয়েদি আমাকে ঘিরে ফেলল। সকলের সাথে হাত মিলাতে আমার প্রায় আধাঘণ্টা সময় লেগেছিল।' বঙ্গবন্ধু জানতেন, জীবনের আরও অনেক ঈদ হয়তো জেলে কাটাতে হবে। এ ব্যাপারে তার লেখা থেকে পাওয়া যায়, 'আগামী ১৩ জানুয়ারি ঈদের নামাজ। ছেলেমেয়েরা জামা-কাপড় নেবে না। ঈদ করবে না, কারণ আমি জেলে।' অন্য এক জায়গায় তিনি লিখেছেন- 'আজ কোরবানির ঈদ। গত ঈদেও জেলে ছিলাম। এবারও জেলে। বন্দি জীবনে ঈদ উদযাপন করা একটি মর্মান্তিক ঘটনা বলা চলে।'

ঈদের দিন পাকিস্তানের জেলে কাটানোর স্মৃতিচারণ করেছেন বঙ্গবন্ধুর এভাবে, 'আমার প্রিয় জনগণ কীভাবে তাদের ঈদ উৎসব পালন করছে? এই প্রশ্ন আমি করলাম, জানি না কাকে! সেই দিন, আবার কখনো তাদের দেখা পাবো কিনা সেটা না জেনেই, আমি মোনাজাত করে আমার জনগণের মঙ্গল ও নিরাপত্তা দয়াময় আল্লাহতা’লার হাতে সমর্পণ করলাম। এটাই ছিল আমার ঈদ।'

জেলজীবনে মাঝেমধ্যেই অসুস্থ হয়ে পড়তেন বঙ্গবন্ধু। তারই একটি খণ্ডচিত্র আমরা পাই ২৯ জুলাই ১৯৬৬ তারিখের ‘কারাগারের রোজনামচা’য়। এদিন বঙ্গবন্ধু লিখেছেন, 'সারাদিন ব্যথায় কাতর। ডাক্তার ক্যাপ্টেন সামাদ সাহেব এলেন আমাকে দেখতে। খাবার ঔষধ দিলেন, আরও দিলেন মালিশ। বিছানায় পড়ে রইলাম। সন্ধ্যার দিকে কষ্ট করে বের হয়ে বাগানের ভেতর আরাম কেদারায় কিছু সময় বসে আবার শুয়ে পড়লাম। খুবই কষ্ট পেতেছি।'

এর আগে ১৯৫০ সালে গোপালগঞ্জ জেলে থাকাকালে অসুস্থ হয়ে পড়ের বঙ্গবন্ধু। খুলনা জেলে ভীষণ জ্বর ও মাথাব্যথা এবং বুকে ব্যথা ধরা পড়ে; চোখের অসুখও বাড়ে। ভালো চিকিৎসার দাবিতে ফরিদপুর জেলে বঙ্গবন্ধু অনশন করেন। জেল চিকিৎসকরা জোর করে টিউব ঢুকিয়ে তরল খাবার প্রবেশ করালে নাকে ক্ষত সৃষ্টি হয়, আর এতে হার্টের অবস্থা খারাপ হয়, পালপিটিশন বাড়ে এবং নিঃশ্বাস ফেলতে কষ্ট হয়। ১৯৬৬ সালে জেলে থাকাকালে অনিদ্রা ও ক্ষুধামন্দায় ভোগেন তিনি।

একাধিক স্বাস্থ্য সমস্যা ও নির্জন কারাবাসেও বঙ্গবন্ধুর মনোবল নষ্ট হয়নি; অটল ছিল মনের দৃঢ়তা। ১৯৬৬ সালের ২৯ জুন ‘কারাগারের রোজনামচা’য় তিনি লিখেছেন, 'খুব সাবধানে থাকি আমি জেলে। শরীর রক্ষা করতে চাই, বাঁচতে চাই, কাজ আছে অনেক আমার। তবে একটা ছেড়ে আরেকটা ব্যারাম এসে দেখা দেয়।'

এমনই দুঃখে ভরা ছিলো বাঙালির রাখাল রাজা বঙ্গবন্ধু শেখ মুজিবের জীবন। কারাগারে বন্দি থেকে জীবনের ৮টা জন্মদিন পাড় করতে হয়েছে, মুসলমানের খুশির দিন ঈদও কাটাতে হয়েছে জেলে বসে। কিন্তু তাকে আদর্শচ্যুত করা যায়নি। ন্যায় ও সত্যের পক্ষে থেকে বাঙালি জাতির মুক্তির জন্য আজীবন সংগ্রাম করে গেছেন জাতির এই শ্রেষ্ঠ সন্তান।

বঙ্গবন্ধু তার কারাজীবনের অনেক ঘটনাই লিখেছেন কারাগারের রোজনামচায়। লিখেছেন বাঙালি জাতির মুক্তির সনদ ছয় দফা নিয়ে আন্দোলন সংগ্রামের খবরের আপডেট কীভাবে তিনি জানতেন। তিনি জেলে ছিলেন তবুও ভেবেছেন দেশের কথা, বাঙালি জাতির মুক্তির কথা। বাঙালি জাতিরাষ্ট্রের স্বপ্ন তিনি দেখেছিলেন কারাগারের এই অন্ধকার প্রকোষ্ঠে।

পাকিস্তানের কারাগারে মৃত্যুর প্রতীক্ষা
﻿﻿১৯৭১ সালের ২৬ মার্চ প্রথম প্রহরে ওয়্যারলেসের মাধ্যমে স্বাধীনতার ঘোষণা দেন বঙ্গবন্ধু শেখ মুজিবুর রহমান। এর পরপরই তাকে গ্রেফতার করে পাকিস্তানি হানাদার বাহিনী। সেই রাতে তাকে আটক রাখা হয় তৎকালীন আদমজী ক্যান্টনমেন্ট স্কুল, বর্তমান শহীদ আনোয়ার উচ্চবিদ্যালয় ও কলেজে। পরদিন তাকে নেওয়া হয় ফ্ল্যাগস্টাফ হাউসে, সেখান থেকে অত্যন্ত গোপনীয়তার সঙ্গে বিমানে করাচিতে স্থানান্তর করা হয়। করাচি বিমানবন্দরে পেছনে দাঁড়ানো দুই পুলিশ কর্মকর্তার সামনের আসনে বসা বঙ্গবন্ধুর ছবি পরদিন সব দৈনিক পত্রিকার প্রথম পাতায় ছাপা হয়েছে। এর আগে, জেনারেল ইয়াহিয়া খান জাতির উদ্দেশে দেওয়া ভাষণে সামরিক অভিযানের সাফাই গেয়ে জানালেন, ‘তিনি (শেখ মুজিব) এ-দেশের (পাকিস্তানের) ঐক্য ও সংহতির ওপর আঘাত হেনেছেন—এই অপরাধের শাস্তি তাকে পেতেই হবে।...... আর রাজনৈতিক দল হিসেবে আওয়ামী লীগকে পুরোপুরি নিষিদ্ধ ঘোষণা করা হলো।’

পাকিস্তানে নেওয়ার পর কোথায় বঙ্গবন্ধুকে আটক রাখা হয়, তাকে নিয়ে কী করা হবে, এসব বিষয়ে সরকার সম্পূর্ণ নীরবতা পালন করে। বঙ্গবন্ধুকে বাংলার মাটি থেকে হাজার মাইল দূরের কারাকুঠরিতে বন্দি করে বাংলাদেশের মুক্তি আন্দোলনকে নাবিকবিহীন হালভাঙা নৌকায় পরিণত করতে চেয়েছিল পাকিস্তানিরা। কিন্তু লাখো মানুষের অন্তরে বঙ্গবন্ধুর উপস্থিতি সময়ের সাথে আরো বেশি জীবন্ত হয়ে ওঠে।

৩০ মার্চের ঢাকা শহরের বর্ণনা দিতে গিয়ে পাকিস্তানি ব্রিগেডিয়ার এ আর সিদ্দিকির স্মৃতিকথন 'ইস্ট পাকিস্তান দ্য এন্ডগেম' গ্রন্থে লিখেছেন, 'যখন আর্মি জিপ নিয়ে শহর ঘুরে ফিরছিলেন নবাবপুর রোড হয়ে। তাঁর জবানিতে জানা যায়, ‘নবাবপুর রোড দিয়ে যাওয়ার সময় এক তরুণ আমাদের পথ রোধ করে দাঁড়াল। তাকে দেখে মনে হচ্ছিল উদ্ভ্রান্ত, আমরা থামতেই সে চেঁচাতে শুরু করল। তার চেহারা-সুরত একেবারে ছন্নছাড়া। সে বলল, বাঙালিরা দৃঢ় পণ করেছে তারা শেখ মুজিবকে মুক্ত করবে, এ দেশকে স্বাধীন করবে। কিছুক্ষণ তার কথা শুনে আমরা আবার জিপে উঠলাম। এই অচেনা আগন্তুকের সঙ্গে বাদানুবাদ করে লাভ নেই, কারফিউ জারি করা এলাকায় সে এক নিঃসঙ্গ পথচারী মাত্র।’

করাচি থেকে কালবিলম্ব না করে কঠোর গোপনীয়তায় বঙ্গবন্ধুকে নেওয়া হয় লাহোরের ৮০ মাইল দূরের লায়ালপুর শহরের কারাগারে। একাধিক কেন্দ্রীয় কারাগার থাকা সত্ত্বেও শেখ মুজিবকে দূরবর্তী জেলা শহরের কারাগারে আটক করার প্রধান উদ্দেশ্য ছিল তাঁকে মানসিকভাবে পিষ্ট করা। পর্বতমালায় ঘেরা মিয়ানওয়ালী কারাগার। সেখানে প্রায়ই শিলাবৃষ্টি নেমে আসত। ধূসর মেঘগুলো পাহাড়ের গায়ে মিশে থাকত। সেদিক দিয়ে লায়ালপুর, বর্তমান ফয়সলাবাদ, যোগ্য স্থানই বটে; কেননা লায়ালপুর পাকিস্তানের উষ্ণতম স্থান, গ্রীষ্মে এখানে তাপমাত্রা ১০০ ডিগ্রি ছাপিয়ে যায়, বন্দীদের জীবন হয়ে ওঠে দুর্বিষহ। তদুপরি বঙ্গবন্ধুকে আটক রাখা হয়েছিল নিঃসঙ্গ সেলে, গরমে তেতে ওঠা সেই কারাকক্ষে কোনো পাখাও ছিল না।

একদিন দুপুরবেলা বঙ্গবন্ধু হঠাৎ বাইরে তাকিয়ে দেখতে পেলেন- তার সেলের দশ গজ সামনে কাঁটাতারের বেড়া ঘেঁষে কয়েকজন কয়েদি একটি বড় গর্ত খুঁড়ছে। বঙ্গবন্ধু কিছুটা অবাক হলেন। কাছে এসে ভালো করে তাকিয়ে বুঝতে পারলেন, কবর খোঁড়া হচ্ছে। বঙ্গবন্ধুর বুঝতে অসুবিধা হল না, ওটা তার জন্যই তৈরি করা হচ্ছে; সম্ভবত দু’একদিনের মধ্যেই তার মৃত্যুদণ্ড কার্যকর হতে চলেছে। বঙ্গবন্ধুকে আটকের পর ইয়াহিয়ার ইচ্ছা ছিল, নামে মাত্র একটি বিচারের মাধ্যমে বঙ্গবন্ধুকে হত্যা করা। এসময় লন্ডনের ফিন্যান্সিয়াল টাইমস পত্রিকায় দেওয়া এক সাক্ষাৎকারে ইয়াহিয়া জানায়- সে সিদ্ধান্ত নিয়েছে, খুব শিগগিরই বঙ্গবন্ধুর বিচার কাজ শুরু করবে। এই বিচার হবে সিক্রেট মিলিটারি ট্রাইবুন্যালে। চার্জশিটে মৃত্যুদণ্ডের কয়েকটি ধারা থাকবে বলেও জানায় সে।

পাকিস্তানি কারাগারে বঙ্গবন্ধুর আটক থাকার প্রথম স্বীকৃতি মেলে ১৯ জুলাই ফিন্যান্সিয়াল টাইমস–এ প্রকাশিত একটি খবরে। এরপর ৮ আগস্ট জেনারেল ইয়াহিয়া খান সানডে টাইমস জানায়–পশ্চিম পাকিস্তানের কারাগারে আটক শেখ মুজিব জীবিত ও সুস্থ আছেন। সেসময় ধৃষ্টতাপূর্ণভাবে জেনারেল ইয়াহিয়া আরও বলে যে- আজকের পর শেখ মুজিবের জীবনে কী হবে, সে বিষয়ে তিনি ওয়াদা করে কিছু বলতে পারেন না।

১৯ জুলাই যে পাকিস্তানি কর্তৃপক্ষ সামরিক আদালতে বঙ্গবন্ধুর আসন্ন বিচারের বার্তা প্রকাশ করল, তার নেপথ্যে ছিল একটি বড় আন্তর্জাতিক ঘটনা। ৬-৮ জুলাই মার্কিন নিরাপত্তা উপদেষ্টা হেনরি কিসিঞ্জার নয়াদিল্লি সফর করেন। এরপর পাকিস্তানে এসে অসুস্থতার ভণিতা করে পাকিস্তানি জেনারেলের দূতিয়ালিতে অত্যন্ত গোপনে হেনরি কিসিঞ্জার চীনে যান এবং মাও সে তুংয়ের সঙ্গে দেখা করেন। চীন-মার্কিন ঐতিহাসিক আঁতাত নির্মাণের ওপর সর্বোচ্চ গুরুত্ব আরোপ করেছিল মার্কিন প্রশাসন। পাকিস্তান-মার্কিন কূটনীতির বিপুল এই সাফল্য ইয়াহিয়া খানকে শেখ মুজিবের বিচারের প্রহসন ঘটাতে সবুজ সংকেত দিয়েছিল। ১৭ জুলাই মার্কিন প্রশাসন হেনরি কিসিঞ্জারের গোপন চীন সফরের বিবরণ প্রকাশ করে। এর দুই দিন পরই ইয়াহিয়া খান বার্তা দেন বঙ্গবন্ধুর বিচার অনুষ্ঠানের।

এর কয়েক দিন পর ১ আগস্ট পাকিস্তানের ঘনিষ্ঠ মিত্রদেশ ইরানের কায়হান ইন্টারন্যাশনাল পত্রিকায় বঙ্গবন্ধুর কারাজীবন নিয়ে বড় আকারে সংবাদ প্রকাশিত হয়। রিপোর্টে বিচার যে অত্যাসন্ন, সেই ইঙ্গিত দিয়ে বলা হয়, ‘আগামী কয়েক সপ্তাহের মধ্যে দেশদ্রোহের অভিযোগে শেখ মুজিবের বিচার শুরু হবে বলে প্রত্যাশা করা হচ্ছে। এতে সর্বোচ্চ শাস্তি ফায়ারিং স্কোয়াডে মৃত্যুদণ্ড।’

বঙ্গবন্ধুকে মুক্তি দেওয়ার আগ পর্যন্ত পাকিস্তানি শাসকগোষ্ঠী নানা ভাবে বঙ্গবন্ধুকে মানসিক অশান্তিতে রেখেছিলো। যখন কোনো ভবেই আর বঙ্গবন্ধুকে টলানো যাচ্ছিলো না, তখন বাংলাদেশের সঙ্গে পাকিস্তানের ভবিষ্যৎ সম্পর্ক কী হবে সে প্রশ্নে বঙ্গবন্ধুর সঙ্গে ভুট্টোর একটি মিটিং হয়। এই দুই নেতার কথোপকথন তুলে ধরেছেন রবার্ট পেইন তার 'ম্যাসাকার: দ্য ট্রাজিডি অ্যাট বাংলাদেশ' গ্রন্থে। সেই বিবরণ থেকে জানা যায়, ভুট্টো বঙ্গবন্ধুকে বললেন- 'প্রথমেই আমাদের এই বিষয়টি নিশ্চিত করতে হবে যে, আমাদের দুটি পৃথক জাতি হওয়া চলবে না। যেভাবেই হোক আমাদের সম্পর্ক অটুট রাখতে হবে। অবশ্য তা আগের মতো নয়, তবে পূর্ব ও পশ্চিম পাকিস্তান বলে চেনা যায় এমন একটি দেশ হিসেবে। আর যা হোক না কেন, আমাদের ধর্ম ও উদ্দেশ্য অভিন্ন।' কিন্তু মুজিব বললেন, 'না'। এরপর ১৯৭২ সালের ৮ জানুয়ারি, করাচি থেকে লন্ডনের যান কারামুক্ত শেখ মুজিব, ১০ জানুয়ারি লন্ডন থেকে দিল্লি হয়ে নিজভূমে ফেরেন নেতা।

পাকিস্তানিদের পোড়ামাটি নীতি
﻿﻿﻿﻿২৫ মার্চ, ১৯৭১। গোধূলির ছায়ায় দিনের আলো হারিয়ে যাওয়ার পর, এক অনিঃশেষ অন্ধকার নেমে এলো। স্বাধীনতাকামী বাঙালি জাতির ভাগ্যরেখা চিরতরে মুছে দেওয়ার জন্য, ট্যাংক নামানো হলো ঢাকার রাস্তায়। শহরজুড়ে ছড়িয়ে পড়লো আধুনিক অস্ত্রে সজ্জিত পাকিস্তানি হানাদার বাহিনীর সদস্যরা। রাতভর তাদের পৈচাশিক তাণ্ডবে হাজার হাজার ঘুমন্ত বাঙালির রক্তে রঞ্জিত হলো পিচঢালা পথ। অবিরত গুলি ও গোলার শব্দে চাপা পড়ে গেলো নারী ও শিশুদের আর্তচিৎকার। এদিকে, পুরো মার্চজুড়ে প্রস্তুত হতে থাকা মুক্তিকামী জনতাও প্রতিরোধে নামতে শুরু করলো। কিন্তু মাস্টার-প্ল্যান করে হত্যাযজ্ঞে লিপ্ত হওয়া প্রশিক্ষিত হানাদারদের সাথে তাৎক্ষণিকভাবে কুলিয়ে উঠতে পারলো না। ঢাকার সড়কে-জনপদে নিরস্ত্র বাঙালির ওপর বৃষ্টির মতো গুলি চালালো জান্তারা। রাতভর পাকিস্তানিদের অগ্নিসংযোগ ও হত্যাযজ্ঞের পর, সেই প্রভাতে অধিকাংশ মসজিদে ফজরের আযান দেওয়ার মতো লোকটিও অবশিষ্ট ছিল না। বাঙালির জাতির ইতিহাসের দীর্ঘতম অন্ধকার রাত এটি।

পাকিস্তানের সামরিক জান্তা ও স্বৈরাচার ইয়াহিয়ার নির্দেশে এবং পিপলস পার্টির প্রেসিডেন্ট জুলফিকার আলী ভুট্টোর পরামর্শে এই ন্যাক্কারজনক ঘটনা ঘটায় পাকিস্তানি সেনারা। যে পাকিস্তানি জেনারেলের প্রত্যক্ষ নেতৃত্বে ২৫ মার্চের গণহত্যা ঘটেছে, তার নাম টিক্কা খান। টিক্কার পর এই দায়িত্ব পড়ে যার ওপর, সেই জেনারেল এ কে নিয়াজিও ২৫ মার্চের হত্যাযজ্ঞকে জাহান্নামের সঙ্গে তুলনা করেছে। কী এক ভয়ানক রাত ছিল সেটা!

‘অপারেশন সার্চ লাইট’ নামে ঘুমন্ত বাঙালির ওপর গণহত্যা চালানোর অ্যাসাইনমেন্ট দিয়ে, ২৫ মার্চ বিকালে ঢাকা ত্যাগ করে স্বৈরাচার ইয়াহিয়া খান। কিন্তু নিজের চোখে বাঙালি নিধন দেখার জন্য জুলফিকার আলী ভুট্টো থেকে যায়। তিলোত্তমা ঢাকাকে রাতভর আগুন-বোমায় ধ্বংসস্তুপে পরিণত হতে দেখেছে সে। এরপর সকালে হাসিমুখে রওনা দিয়েছে করাচির উদ্দেশ্যে।

এই কালরাতে ভুট্টো-ইয়াহিয়ার নির্দেশে অতর্কিত হামলা চালিয়ে পিলখানার ইপিআর ঘাঁটিতে নিরস্ত্র ইপিআর-সদস্যদের ওপর হত্যাযজ্ঞ চালায় রাও ফরমান আলী ও টিক্কা খানের সেনারা। রমনা এলাকায় পুলিশ বাহিনীর প্রতিরোধের চেষ্টা করলেও, পাকিস্তানিদের ভারী অস্ত্রের সামনে বেশিক্ষণ টিকে থাকবে পারেননি। এসময় অনেক পুলিশ সদস্য প্রাণ হারান। একইসঙ্গে, প্রেসিডেন্ট হাউসে কর্মরত ইপিআর-এর দুই কোম্পানি সৈন্যকে নিরস্ত্র করা হয়। পরবর্তীতে বর্বর নির্যাতনের মাধ্যমে এদের মধ্য থেকে শতাধিক ব্যক্তিকে হত্যা করা হয়। রাত ১১টার দিকে ঢাকা বিশ্ববিদ্যালয় এলাকায় হামলে পড়ে জান্তারা। তৎকালীন ইকবাল হল (সার্জেন্ট জহুরুল হক হল), বিশ্ববিদ্যালয়ের আবাসিক এলাকা, জগন্নাথ হল, রেলওয়ে বস্তিতে ব্যাপক গোলাবর্ষণ শুরু হয়। ছাত্র-জনতার প্রতিরোধ ভেঙে পড়ে। হিংস্র পাকিস্তানি সেনারা নির্মমভাবে হত্যা করে ছাত্র-শিক্ষকদের। এরপর তারা আক্রমণ করে রাজারবাগ পুলিশ লাইনে। থ্রি-নাট-থ্রি রাইফেল নিয়েই, পাকিস্তানি জান্তাদের স্বয়ংক্রিয় অস্ত্রের মোকাবিলা করে বাঙালি পুলিশ সদস্যরা। কিন্তু পাকিস্তানি সেনাবাহিনী সেখানে আরো সৈন্য পাঠালে, একটা পর্যায়ে এসে সাহসী পুলিশ সদস্যদের প্রতিরোধ ভেঙে পড়ে।

৯ মাসের প্রত্যক্ষ যুদ্ধে পাকিস্তানিদের পরাজয়ের পর, ঢাকার গর্ভনর হাউস থেকে গর্ভনরের উপদেষ্টা জেনারেল রাও ফরমান আলীর ডায়েরি জব্দ করেন মুক্তিযোদ্ধারা। সেখানে লেখা ছিল, ‘বাংলার মাটি লাল করে দেওয়া হবে।’ মূলত এদেশের মানুষদের নির্বিচারে হত্যা করে, শুধু এই ৫৫ হাজার বর্গমাইল ভূমির দখল নেওয়ার জন্য সেই রাতে ঘুমন্ত বাঙালির ওপর ট্যাংক চালিয়েছে পাকিস্তানিরা।

পাকিস্তানি হানাদার প্রধান এ কে নিয়াজির স্বীকারোক্তি

পরবর্তীতে বাংলাদেশের মুক্তিযুদ্ধ নিয়ে বই লিখেছে জেনারেল এ কে নিয়াজি। পুরো যুদ্ধকালে পাকিস্তানি বাহিনীর পূর্বাঞ্চলীয় জোনের প্রধান ছিল সে। নিজের লেখা ‘দ্য বিট্রেয়াল অভ ইস্ট পাকিস্তান’ গ্রন্থে নিয়াজি ২৫ মার্চের ভয়াবহতার ব্যাপারে লিখেছে, ‘১৯৭১ সালের ২৫ ও ২৬ মার্চের মধ্যরাতে জেনারেল টিক্কা আঘাত হানে। একটি শান্তিপূর্ণ রাত পরিণত হয় দুঃস্বপ্নে। চারিদিকে আর্তনাদ ও অগ্নিসংযোগ। জেনারেল টিক্কা তার সর্বশক্তি নিয়ে ঝাপিয়ে পড়ে ঘুমন্ত মানুষের ওপর। ২৫ মার্চের সেই সামরিক অভিযানের হিংস্রতা ও নৃশংসতা বুখারায় চেঙ্গিস খান, বাগদাদে হালাকু খান এবং জালিয়ানওয়ালাবাগে ব্রিটিশ জেনারেল ডায়ারের নিষ্ঠুতাকেও ছাড়িয়ে যায়। বেসামরিক লোকজন হত্যা ও পোড়ামাটি নীতি গ্রহণ করেছিল টিক্কা খান। তিনি তার সেনাদের নির্দেশ দিয়ে বলেছিল: আমি মাটি চাই, মানুষ নয়। মেজর জেনারেল রাও ফরমান আলী খান ও ব্রিগেডিয়ার জাহানজেব আরবাব ঢাকায় তার এই নির্দেশ পালন করে। পূর্ব পাকিস্তানের বিপর্যয়ের জন্য মূলত টিক্কাই দায়ী। ২৫ মার্চের নৃশংস সামরিক অভিযানের জন্য তাকে কসাই খেতাব দেওয়া হয়।’

রাও ফরমান আলীর ভূমিকার ব্যাপারে সে আরো লিখেছে, ‘পর্যায়ক্রমে পাঁচ জন গভর্নরের সামরিক উপদেষ্টা ছিল রাও ফরমান আলী। জাতীয় পরিষদের অধিবেশন স্থগিতে চূড়ান্ত ভূমিকা পালন করেছে সে। তার ভূমিকায় বাঙালিরা ক্ষুব্ধ হয়। ২৫ মার্চের সামরিক অভিযানের পরিকল্পনা ও পরিচালনায় তার বিরাট ভূমিকা ছিল।’

পাকিস্তানিদের গণহত্যার পরিকল্পনার বিষয়ে পরাজিত এই সেনা কমান্ডার লিখেছে, ‘মেজর জেনারেল ফরমান তার ডায়েরিতে লিখেছিলেন: পূর্ব পাকিস্তানের শ্যামল মাটি লাল করে দেওয়া হবে। ১৯৭১ সালের ১৪ ডিসেম্বর বাঙালিরা গভর্নর হাউস অবরোধের পর ফরমানের এই ডায়েরি বাজেয়াপ্ত করে। পরবর্তীতে বাংলাদেশ সফরকালে ভুট্টোকে এই ডায়েরি দেখিয়েছিলেন মুজিব।’

এই বর্বরোচিত গণহত্যায় ইয়াহিয়া ও ভুট্টোর সম্পৃক্ততার বিষয়ে সে এই গ্রন্থে আরো লেখে, ‘২৫ মার্চ অভিযানের নির্দেশ দিয়ে সিভিল ড্রেসে বিশেষ নিরাপত্তার মধ্য ঢাকা ত্যাগ করে প্রেসিডেন্ট ইয়াহিয়া খান। কিন্তু ভুট্টো থেকে যায়। রাতভর সে এই ধ্বংসযজ্ঞ উপভোগ করে। সকালে ফরমান ও আরবাবকে পিঠ চাপড়িয়ে অভিনন্দন জানায়। ২৬ মার্চ দিনের বেলা ঢাকা ত্যাগ করে ভুট্টো। করাচিতে নেমে সে বলে: আল্লাহর রহমতে পাকিস্তান রক্ষা পেয়েছে।’

গণহত্যার জন্য রাজাকারদের দায়ী করেছে টিক্কা খান

জেনারেল টিক্কা খান, এক কসাইয়ের নাম, যার নাম শুনলে চোখের সামনে ভেসে ওঠে রক্ত এক পিপাসু দানবের অবয়ব। তার সহকর্মী ও আরেক পাকিস্তানি জেনারেল, যে নিজেও পরবর্তীতে বাঙালি নিধনের নেতৃত্ব দিয়েছে, সেই এ কে নিয়াজি পর্যন্ত ২৫ মার্চের ঘটনার জন্য টিক্কা খানকে চেঙ্গিস-হালাকুর চাইতেও জঘন্য বলে অভিহিত করেছে।

১৯৭১ সালের মার্চে, বাঙালি জাতির ওপর নিপীড়ন চালানোর জন্য পাকিস্তানের স্বৈরাচার ইয়াহিয়া খান পূর্ব-পাকিস্তানের গভর্নর ও পূর্বাঞ্চলের সেনা কমান্ডার করে পাঠায় লে. জেনারেল টিক্কা খানকে। ২৫ মার্চ রাতে, টিক্কার নেতৃত্বেই ঘুমন্ত বাঙালি জাতির ওপর হামলে পড়ে পাকিস্তানি জান্তারা। এই বর্বরোচিত ঘটনার প্রায় দেড় যুগ পর, পাকিস্তানি সৈন্যদের দ্বারা বাঙালি জাতির ওপর গণহত্যা ও ধর্ষণের ঘটনার দায় শিকার করেছে টিক্কা। তবে এসব জঘন্য ঘটনার জন্য মূলত বাংলাদেশের পাকিস্তানি দোসরদের (রাজাকারদের) দায়ী করেছে সে। টিক্কার পর, এপ্রিলের দ্বিতীয় সপ্তাহ থেকে এখানকার পাকিস্তানি কমান্ডের দায়িত্ব নেয় এ কে নিয়াজি।

মুক্তিযুদ্ধকালীন গণহত্যার জন্য রাজাকারদের ওপর দায় চাপিয়ে টিক্কা খান বলেছে, ‘বাংলাদেশের অনেক রাজনৈতিক নেতা আমাদের সঙ্গে ছিল।… গোলাম আজমসহ অনেকে এখনো মনে করে না যে আমরা ভুল করেছি।’

সে আরো জানায়, ‘বিস্তারিত তদন্তের পর বেরিয়ে এসেছে, (বাংলাদেশের) স্থানীয় পিস কমিটির (রাজাকার গ্রুপ) লোকেরা নিজেদের স্বার্থে আমাদের সৈনিকদের দিয়ে এসব করিয়ে ফায়দা লুটেছে। আমরা বিদেশি, সেখানে (বাংলাদেশে) কাউকে চিনতাম না। আপনাদের ওই লোকদের (রাজাকারদের) জিম্মাদারে আমাদের সেনারা অপারেশন চালিয়েছে, ওই রাজাকারদের কারণেই বহু সাধারণ মানুষ হতাহত হয়েছে।’ ১৯৮৮ সালের ৩১ ডিসেম্বর, পাকিস্তানে অনুষ্ঠিত পঞ্চম সার্ক সম্মেলনের অনুষ্ঠান শেষে, নিজ বাসভবনে বসে সাংবাদিক রেজাউর রহমান ও মুসা সাদিককে দেওয়া ইন্টারভিউতে টিক্কা খান এসব কথা জানায়।

পাকিস্তানি সেনা অফিসারদের লুটতরাজ ও ধর্ষণের মহড়া

বাংলাদেশের মুক্তিযুদ্ধকালে নিজ বাহিনীর অপরাধ সম্পর্কে পাকিস্তানি বাহিনীর প্রধান জেনারেল এ কে নিয়াজি লিখেছে, ‘লুটতরাজ ও চুরির অভিযোগে ব্রিগেডিয়ার আরবাবকে কমান্ড থেকে অপসারণ করা হয়। তদন্ত আদালতে সে দোষী সাব্যস্ত হয়। এরপর সামরিক আদালতে বিচার করার জন্য তাকে পশ্চিম পাকিস্তানে পাঠানো হয়।’ অবশ্য পরবর্তীতে পাকিস্তানি কর্তপক্ষ তাকে প্রমোশন দেয় বলেও জানিয়েছে নিয়াজি।

এছাড়া যুদ্ধকালে গুরুতর অপরাধের দায়ে হাজী মজিদ নামের এক মেজর জেনারেলকেও অব্যাহতি দেওয়ার কথা জানা গেছে নিয়াজির লেখা ‘দ্য বিট্রেয়াল অভ ইস্ট পাকিস্তান’ গ্রন্থে। এপ্রিলের ১৫ তারিখে সেনা সদর দফতরে পাঠানো এক রিপোর্টে নিয়াজি লিখেছে: সৈনদের লুটতরাজ, অগ্নিসংযোগ ও হত্যাকাণ্ডে জড়িত থাকার ভুরি ভুরি খবর পাচ্ছি। সম্প্রতি ধর্ষণের খবরও পাওয়া যাচ্ছে। শোনা যাচ্ছে, প্রত্যাবর্তনকারী পরিবারের মাধ্যমে লুণ্ঠিত মালামাল পশ্চিম পাকিস্তানে নেওয়া হচ্ছে। এসব জঘন্য কর্মকাণ্ডে অফিসাররাও জড়িত রয়েছে।’

সিনিয়র সেনা অফিসারদের লুটপাতের বিষয়ে নিয়াজি আরো লিখেছে, ‘যুদ্ধের শেষের দিকে যখন পরাজয় নিশ্চিত হয়ে যায়, তখন বিমান বাহিনীর কিছু পাইলটকে নিরাপদে পশ্চিম পাকিস্তানে ফিরিয়ে নেওয়া হয়। সেই সময় জেনারেল রাও ফরমান আলী তার ভাগিনার মাধ্যমে নিজের স্ত্রীর কাছে ৮০ হাজার টাকা পাঠায়। তার ভাগিনা ছিল হেলিকপ্টারের পাইলট। ১৯৭১ সালে ৮০ হাজার টাকার মূল্যমান ছিল অনেক। ১৩ ডিসেম্বর আত্মসমর্পণের নির্দেশ পাওয়ার পর, আমি ঢাকার ব্যাংকগুলো থেকে বিদেশি মুদ্রাসহ নগদ অর্থ ও স্বর্ণ সরিয়ে ফেলি। এবং নোটগুলো জ্বালিয়ে দেই।’

বাঙালির মুক্তিযুদ্ধ ও বন্ধুরাষ্ট্র ভারতের ভূমিকা
﻿﻿﻿﻿আমাদের মুক্তিযুদ্ধের সময় ভারতের প্রধানমন্ত্রী ছিলেন পণ্ডিত জওহরলাল নেহেরুর কন্যা শ্রীমতি ইন্দিরা গান্ধী। বাংলাদেশের স্বাধীনতার পক্ষে বিশ্বজুড়ে জনমত সৃষ্টি করতে অনন্য ভূমিকা পালন করেছেন তিনি। পাকিস্তানি হানাদাররা যখন এদেশের লাখ লাখ মানুষকে নির্মমভাবে হত্যা করার পর আন্তর্জাতিক পরিমণ্ডলে এটিকে গৃহযুদ্ধ বলে চালানোর চেষ্টা করছিল, তখন একমাত্র ইন্দিরা গান্ধী এর প্রতিবাদ করেছেন। সাধারণ বাঙালিদের ওপর পাকিস্তানি সেনাদের বর্বর হত্যাযজ্ঞ চালানোর প্রকৃত সত্যটা তিনি বিশ্ববাসীর কাছে তুলে ধরেছেন। ইউরোপ-আমেরিকা ঘুরে বিশ্ব নেতাদের সঙ্গে দেখা করে তিনি বলেছেন- বাংলাদেশের মানুষ পাকিস্তানিদের শোষণ ও নির্যাতন থেকে মুক্তির জন্য যুদ্ধ করছে, জাতীয় নির্বাচনে নিরঙ্কুশ সংখ্যাগরিষ্ঠতা অর্জন করার পরেও আওয়ামী লীগকে সরকার গঠন করতে দেওয়া হয়নি, তাদের অবিসংবাদিত নেতা বঙ্গবন্ধু শেখ মুজিবুর রহমানকে পাকিস্তানের জেলে আটকে রেখে হত্যার ষড়যন্ত্র করা হচ্ছে, এই যুদ্ধ কোনো গৃহযুদ্ধ নয়, এটা বাংলাদেশের মানুষের মুক্তির সংগ্রাম, এটা দীর্ঘদিনের শোষণ ও নিপীড়নের বিরুদ্ধে সংখ্যাগরিষ্ঠ সাত কোটি মানুষের অধিকার আদায়ের যুদ্ধ।

এদিকে যুদ্ধের শুরুর দিকেই পরাশক্তি চীন যখন প্রকাশ্যভাবে পাকিস্তানের পক্ষে অবস্থান নেয় এবং শান্তিপূর্ণ সমাধানের নামে পাকিস্তানের সঙ্গে সমঝোতার কথা বলছিল যুক্তরাষ্ট্র; তখন বাংলাদেশের পক্ষে মিত্র জোগাড় করার জন্য সোভিয়েন ইউনিয়নের সঙ্গে এক মৈত্রী চুক্তি সম্পন্ন করে ভারত। এরপর বাংলাদেশের যে কোনো রাজনৈতিক সমাধানের ক্ষেত্রে সোভিয়েত ইউনিয়ন পাশে থাকবে বলে প্রতিশ্রুতি দেয়। বাংলাদেশের পক্ষে পরাশক্তি সোভিয়েত ইউনিয়নের এই প্রকাশ্য অবস্থান সম্ভব হয়েছিল শুধু ভারতের প্রধানমন্ত্রীর কূটনৈতিক তৎপরতার কারণে। চূড়ান্তভাবে স্বাধীনতা অর্জনের ক্ষেত্রে এই সমর্থন আমাদের ব্যাপকভাবে সহযোগিতা করেছে। এমনকি যুদ্ধের শেষের দিকে পলায়নপর পাকিস্তানি বাহিনীকে সৈন্য দিয়ে সহযোগিতার জন্য আমেরিকার উদ্যোগেও ব্যর্থ হয়েছে একারণে।

যুদ্ধের শুরু থেকেই এভাবে ইন্দিরা গান্ধীর প্রতিটি পদক্ষেপ থেকে সহযোগিতা পেয়েছে বাংলাদেশের মানুষ। একেবারে শুরুর দিকে, ১৯৭১ সালের ২৫ মার্চ কালরাতে পাকিস্তানি বাহিনী ঢাকায় গণহত্যা শুরু করার পরেই চূড়ান্তভাবে স্বাধীনতার ঘোষণা দেন বঙ্গবন্ধু। এরপর হানাদার বাহিনীর বিরুদ্ধে যেভাবে গর্জে উঠেছিল বাংলাদেশের আপামর জনতা, তা দেখে বিস্মিত ও মুগ্ধ হয়েছিলেন ইন্দিরা গান্ধী। কিশোর-তরুণরা যেভাবে কয়েকদিনের ট্রেনিং নিয়ে নিজেদের জীবন বিপন্ন করে একটা প্রশিক্ষিত বাহিনীর বিরুদ্ধে গেরিলা যুদ্ধে নেমেছিল, তা জেনে শিহরিত হয়েছিলেন তিনি। দীর্ঘ দুই যুগের বৈষম্য, শোষণ ও নির্যাতনের হাত থেকে চূড়ান্তভাবে মুক্তির জন্য মরিয়া হয়ে ওঠা বাঙালির প্রতি সহমর্মিতা অনুভব করছিলেন ভারতের এই প্রিয়দর্শিনী প্রধানমন্ত্রী। মৌলিক ও মানবিক জায়গা থেকে নিজেকে তিনি একাত্ম করে ফেলেছিলেন বাংলাদেশের প্রতিটি যুদ্ধরত মানুষের সঙ্গে। বাংলাদেশের মুক্তিযুদ্ধের ব্যাপারে ব্রিটিশ সংবাদপত্র 'নিউজ উইক'-কে দেওয়া সাক্ষাৎকারে ইন্দিরা গান্ধী বলেছিলেন, 'আমাকে যদি বাঙালির মতো অবস্থায় ফেলে দেয়া হতো, আমি অবশ্যই যুদ্ধ করতাম।'

২৫ মার্চ রাতে বাংলাদেশের ঘুমন্ত মানুষের ওপর পাকিস্তানি সেনাদের বর্বরোচিত হত্যাযজ্ঞের পর থেকেই পরিস্থিতির ওপর সতর্ক দৃষ্টি রাখছিল প্রতিবেশী দেশ ভারত। যার ফলে ২৭ মার্চ লোকসভার ভাষণে ভারতের প্রধানমন্ত্রী ইন্দিরা গান্ধী এই ব্যাপারে কথা বলেছেন। এরপর ৩১ মার্চ শ্রীমতি গান্ধী কর্তৃক উত্থাপিত এক ঐতিহাসিক প্রস্তাব লোকসভায় গৃহীত হয়। প্রস্তাবে বাংলাদেশের সংগ্রামের প্রতি সর্বাত্মক সাহায্য ও সহযোগিতা প্রদানের অঙ্গীকার ঘোষিত হয়। এর সঙ্গে সঙ্গে ভারতের জনগণ ও বিভিন্ন প্রতিষ্ঠান বাংলাদেশের মুক্তি সংগ্রামকে সমর্থন দিতে শুরু করে।

এরপর ৩ এপ্রিল স্বাধীন বাংলাদেশের প্রধানমন্ত্রী হিসেবে আওয়ামী লীগ নেতা তাজউদ্দীন আহমেদ দেখা করেন ইন্দিরা গান্ধীর সঙ্গে। তিনি বঙ্গবন্ধুকে বাংলাদেশের রাষ্ট্রপ্রধান হিসেবে উল্লেখ করে ভারতের কাছে সাহায্যের আবেদন জানালে শ্রীমতি গান্ধী সবধরনের সাহায্য সহযোগিতা প্রদানের আশ্বাস দেন।

এরমধ্যেই বাংলাদেশ প্রশ্নে সরাসরি পাকিস্তানের পক্ষে নিজেদের অবস্থান ঘোষণা করে চীন। এ বিষয়ে ১৩ এপ্রিল লাখনৌতে ইন্দিরা গান্ধী বলেন, 'পাকিস্তানের প্রতি চীনের প্রকাশ্য সমর্থন ভারতকে তার অবস্থান থেকে বিচ্যুত করতে পারবে না।' একইদিন কংগ্রেসের প্রতিনিধি সভায় শ্রীমতি গান্ধী বাংলাদেশে সংগঠিত বিষয়কে পাকিস্তানের নিজস্ব ব্যাপার বলে মনে না করার যৌক্তিকতা ব্যাখ্যা করেন।

যুদ্ধের দিন গড়ানোর সঙ্গে সঙ্গে ভারতের সীমান্তগুলোতে বাংলাদেশী শরণার্থীর ঢল নামে। শরণার্থীদের বিষয়ে বিশ্বের বিভিন্ন দেশের নেতাদের দৃষ্টি আকর্ষণ করেন ভারতের প্রধানমন্ত্রী। সেই সঙ্গে বাংলাদেশের মানুষের ওপর পাকিস্তানিদের নিপীড়নের ব্যাপারেও তথ্য জানাতে থাকেন তিনি।

১৩ মে বিশ্বশান্তি সংঘের সম্মেলনে বাংলাদেশের অস্থায়ী সরকারের একজন প্রতিনিধি যোগদান করেন। তিনি সম্মেলনে বাংলাদেশের প্রকৃত পরিস্থিতি ব্যাখ্যা দেন। এই সম্মেলনে ভারতের প্রতিনিধিরা বাংলাদেশের স্বাধীনতাকামী মানুষের আন্দোলনে তাদের পূর্ণ সহযোগিতার কথা পুনর্ব্যক্ত করেন। সম্মেলনে বাংলাদেশের স্বাধীনতা আন্দোলনে সমর্থন জানানোর জন্য ভারতের প্রধানমন্ত্রী ইন্দিরা গান্ধীর পাঠানো একটি বার্তা ৮০টি দেশের প্রায় সাতশ' প্রতিনিধির সামনে প্রকাশ্য অধিবেশনে পড়ে শোনানো হয়। বিশ্বমঞ্চে পাকিস্তানকে কঠোর হুঁশিয়ারী দেওয়া সেই বার্তায় তিনি বলেন, 'বাংলাদেশের জনসাধারণের ন্যায্য দাবি, তাদের নির্বাচিত প্রতিনিধিরা তাদের দেশ শাসন করবেন। এবং শরণার্থীরা যাতে নিরাপদে মর্যাদার সঙ্গে দেশে ফিরে যেতে পারে, তেমন অবস্থা সৃষ্টি করার জন্য পাকিস্তানকে অবশ্যই বাধ্য করতে হবে।'

এদিকে মুসলিম অধ্যুষিত বাংলাদেশের মানুষের ওপর পাকিস্তানি জান্তাদের নির্মমতার ব্যাপারে জানাতে ২৩ মে মিসরের প্রেসিডেন্ট সাদাত হোসেনের কাছে চিঠি পাঠান শ্রীমতি গান্ধী। পূর্ববাংলার পরিস্থিতি বর্ণনা করে তিনি বলেন, প্রেসিডেন্ট সাদাত যেন এ বিষয়ে পাকিস্তানের প্রেসিডেন্ট ইয়াহিয়া খানের সঙ্গে আলোচনা করেন এবং যাতে পূর্ববাংলায় রক্তপাত বন্ধ হয় সেই বিষয়ে পদক্ষেপ নেন।

এমনকি নিজ দেশের জনসাধারণের মধ্যে বাংলাদেশের ব্যাপারে সহযোগিতামূলক মনোভাব গঠনের প্রতিও গুরুত্ব দেন তিনি শ্রীমতি গান্ধী। ২৯ জুন বাংলাদেশ প্রসঙ্গে ভারতের কূটনৈতিক তৎপরতার নৈরাশ্যজনক তথ্য উপস্থিত করায় শ্রীমতি গান্ধী দুঃখ প্রকাশ করেন। তিনি বিস্ময় প্রকাশ করে বলেন, 'সদস্যরা তাদের নির্বাচনী কেন্দ্রে ফিরে গিয়ে কেন বাংলাদেশের সমর্থনে জনমত সংগঠিত করছেন না। ত্রাণের কাজে জনসাধারণের সহযোগিতা আমাদের প্রয়োজন আছে।'

আমেরিকার এসময় পাকিস্তানের পাশে থাকায় আমেরিকারও সমালোচনা করেন ইন্দিরা গান্ধী। তিনি ৭ জুলাই আমেরিকার পররাষ্ট্রমন্ত্রী হেনরি কিসিঞ্জারকে জানান, পাকিস্তানকে মার্কিন অস্ত্র সরবরাহ এই অঞ্চলে শান্তির প্রতি হুমকি হয়ে দাঁড়িয়েছে। বাংলাদেশের সমস্যা সমাধানের সময় পার হয়ে যাচ্ছে।

এদিকে পশ্চিম পাকিস্তানে বঙ্গবন্ধুকে প্রহসনের বিচারে হত্যার পরিকল্পনা করা হলে সেটা নিয়েও বিশ্বনেতাদের সজাগ করে তোলেন তিনি। ৮ আগস্ট ভারত সরকারের পক্ষ থেকে প্রেরিত এক বার্তায় বিশ্বের সব দেশের রাষ্ট্র ও সরকার প্রধানদের প্রতি বঙ্গবন্ধু শেখ মুজিবের জীবন রক্ষা ও মুক্তির দাবি জানিয়ে জেনারেল ইয়াহিয়া খানের ওপর চাপ সৃষ্টির আহ্বান জানানো হয়। এরপর এ বিষয়ে কথা বলা শুরু করে আন্তর্জাতিক সংস্থাগুলো।

বিশ্বের অন্য দেশগুলো বাংলাদেশের পরিস্থিতি সম্পর্কে সঠিক তথ্য না জানার কারণে কোনো অবস্থান না নেওয়ায় দুঃখ প্রকাশ ইন্দিরা গান্ধী। ৩০ আগস্ট বিশ্ব শান্তি পরিষদের মহাসচিব রমেশ চন্দ্রের সঙ্গে সাক্ষাৎকারে গান্ধী বলেন, 'বাংলাদেশে যে যুদ্ধ হচ্ছে, তা হচ্ছে মূলত সেদেশের সাড়ে সাত কোটি মানুষের সঙ্গে ইসলামাবাদের প্রতিহিংসাপরায়ণ ও নিষ্ঠুর সামরিক চক্রের যুদ্ধ। বাংলাদেশের জনগণ তাদের ন্যায্য দাবির পক্ষে ঐক্যবদ্ধ। তাছাড়া পশ্চিম পাকিস্তানের জনগণও এই সামরিক শাসনের বিপক্ষে ক্রমাগতভাবে সোচ্চার হয়ে উঠছে।' শ্রীমতি গান্ধী আরো বলেন, 'ভারতের জনগণ, পার্লামেন্ট ও সরকার বাংলাদেশের আন্দোলনরত জনগণকে পূর্ণ সমর্থন ও সহযোগিতা দিয়ে যাবে। এছাড়া পশ্চিম পাকিস্তানের সঙ্গে ভারতের কোনো বিরোধ নেই। তবে সেই দেশের সামরিক জান্তা তাদের জনগণ থেকে সম্পূর্ণ বিচ্ছিন্ন।'

১৯৭১ সালে সেপ্টেম্বর মাসের শেষ সপ্তাহে সোভিয়েত সফরে যান ভারতের প্রধানমন্ত্রী। তিনি ২৮ সেপ্টেম্বর ক্রেমলিনে সোভিয়েত নেতা ব্রেজনেভ, পোদগর্নি ও কোসিগিনের সঙ্গে 'বাংলাদেশ' প্রশ্নে ছয় ঘণ্টা আলোচনা করেন। সেখানে তিনি বলেন, 'পূর্ববাংলার জনগণ পাকিস্তানি সরকারের সঙ্গে এক মরণপণ সংগ্রামে লিপ্ত। এটা ভারত-পাকিস্তান সমস্যা নয়। এটা একটা আন্তর্জাতিক সমস্যা। কিন্তু এই সমস্যার প্রতি আন্তর্জাতিক সাড়া অত্যন্ত তুচ্ছ। শরণার্থীরা যাতে তাদের দেশে ফিরে যেতে পারে, সে ব্যাপারে সাহায্য করা বিশ্বের সব রাষ্ট্রের একান্ত দায়িত্ব বলে ভারত মনে করে।' এসময় সোভিয়েত ইউনিয়নের কাছ থেকে বাংলাদেশের সমস্যার রাজনৈতিক সমাধানের জন্য সব রকমের সহযোগিতার প্রতিশ্রুতি আদায় করেন তিনি।

পরবর্তীতে বাংলাদেশ ইস্যুতে বিশ্বনেতাদের সঙ্গে মুখোমুখি আলাপ করতে ২৪ অক্টোবর বিশ্ব সফরে বের হয়ে ১৪ নভেম্বর দিল্লি ফেরেন শ্রীমতি গান্ধী। এসময় বেলজিয়াম, অস্ট্রিয়া, ব্রিটেন, ফ্রান্স, জার্মানি, আমেরিকাসহ অনেক দেশে গিয়ে তাদের সরকার ও রাষ্ট্রপ্রধানদের কাছে বাংলাদেশের সার্বিক পরিস্থিতি তুলে ধরেন তিনি। তার এই ১৯ দিনের সফর ছিল বাংলাদেশের মুক্তিযুদ্ধের ইতিহাসের একটি উল্লেখযোগ্য ঘটনা।

এই সফরে তিনি ইউরোপের নেতাদের কাছে পাকিস্তানিদের বর্বরোচিত হত্যাযজ্ঞের তথ্য তুলে ধরেন এবং বাংলাদেশের ব্যাপারে রাজনৈতিক সমাধানের জন্য সহযোগিতার আশ্বাস আদায় করেন তাদের কাছ থেকে। কিন্তু সমস্যা হয় আমেরিকার সঙ্গে। ৪ ও ৫ নভেম্বর আমেরিকার প্রেসিডেন্ট রিচার্ড নিক্সনের সঙ্গে ভারতের প্রধানমন্ত্রীর বৈঠক হয়। নিক্সন বাংলাদেশের মুক্তিযুদ্ধকে পাকিস্তানের গৃহযুদ্ধ বলতে চাইলে দ্বিমত পোষণ করেন শ্রীমতি গান্ধী। বৈঠকে আমেরিকার প্রেসিডেন্ট নিক্সন শ্রীমতি ইন্দিরা গান্ধীকে বলেছিলেন, 'ইয়াহিয়া খান পাকিস্তান-ভারত সীমান্ত থেকে সেনাবাহিনী সরিয়ে নেওয়ার প্রতিশ্রুতি দিয়েছেন। অতএব, আপনার উচিত হবে সমগ্র পশ্চিম ও পূর্ব পাকিস্তান সীমান্ত থেকে ভারতীয় সেনাবাহিনী অপসারণ করা।' জবাবে শ্রীমতি গান্ধী অত্যন্ত শান্তভাবে প্রেসিডেন্ট নিক্সনকে জানিয়েছিলেন, ইয়াহিয়া খানকে তার সমস্ত সামরিক বাহিনী সম্পূর্ণ পূর্ব পাকিস্তান থেকে সরিয়ে নিতে হবে। এর আগে কোনো কথা নয়।

দীর্ঘ সরকারি বিদেশ সফর শেষে দিল্লি ফেরার পরদিন ১৫ নভেম্বর ভারতের প্রধানমন্ত্রী নিউজ উইক পত্রিকাকে বলেন, 'আমাকে যদি বাঙালির মতো অবস্থায় ফেলে দেওয়া হতো, আমি অবশ্যই যুদ্ধ করতাম। ভারত বিশ্বের সব স্বাধীনতা সংগ্রামকে সমর্থন করে।'

এরপরের ইতিহাস আমাদের সবার জানা, ৬ ডিসেম্বর বাংলাদেশকে স্বাধীন রাষ্ট্র হিসেবে স্বীকৃতি দেয় ভারত। এসময় বিশ্বের অনেক সংস্থা ও কিছু দেশ উদ্দেশ্যপ্রণোদিতভাবে মানবিকতার কথা বলতে শুরু করে। তারা তখন যুদ্ধ বন্ধ করে আলোচনার মাধ্যমে সমস্যা সমাধানের প্রস্তাব দেয়। মূলত বাংলাদেশের স্বাধীনতার প্রচেষ্টা নস্যাৎ করার এই উদ্যোগের বিরুদ্ধে তখন তীব্রভাবে গর্জে ওঠেন ইন্দিরা গান্ধী। তিনি জাতিসংঘের মহাসচিব উন্টের কাছে একপত্রে বলেন, 'বাংলাদেশ থেকে পাকিস্তানি সৈন্য হটিয়ে নিতে হবে এবং বাংলাদেশ সরকারের সঙ্গে পাকিস্তানি শাসকচক্রের আলোচনায় বসতে হবে। এখন তারা (বাংলাদেশ) স্বাধীন।' শ্রীমতি গান্ধী প্রশ্ন রাখেন, বহুরাষ্ট্র এখন আমাদের শান্তির ললিতবাণী শোনাচ্ছে। গত ৯ মাস ধরে বাংলাদেশে পাকিস্তানিরা লক্ষ লক্ষ নর-নারী ও শিশু হত্যা করেছে, এককোটি লোককে দেশছাড়া করেছে, শান্তিবাদীরা কী তখন চোখবন্ধ করেছিল! ভারত দীর্ঘদিন সংযত ছিল। এখন ভারতের শর্তে এবং বাংলাদেশের জনগণের ইচ্ছার ভিত্তিতেই শান্তি আসছে।

এরই ধারাবাহিকতায় বাংলাদেশ-ভারত যৌথ বাহিনীর কাছে পাকিস্তানিদের আত্মসমর্পণের মাধ্যমে ১৯৭১ সালের ১৬ ডিসেম্বর অর্জিত হয় মহান বিজয়। সেদিন বিকালে পার্লামেন্টে দাঁড়িয়ে বিজয়ী জাতি হিসেবে বাংলাদেশের মানুষকে অভিনন্দন জানান এই দীর্ঘ যুদ্ধযাত্রার একক ঘনিষ্ঠ মিত্র দেশ ভারতের প্রধানমন্ত্রী ইন্দিরা গান্ধী। সদ্য স্বাধীন দেশের জাতির জনক বঙ্গবন্ধু শেখ মুজিবুর রহমানের বলিষ্ঠ নেতৃত্বে বাংলাদেশ বিশ্বের বুকে মাথা উঁচু করে দাঁড়াবে বলেও আশা প্রকাশ করেন তিনি।

বঙ্গবন্ধুর জন্যই বাংলাদেশের স্বাধীনতায় সমর্থন দিয়েছেন ইন্দিরা গান্ধী
বাংলাদেশের মহান মুক্তিযুদ্ধের সঙ্গে সরাসরি সম্পৃক্ত হয়ে পড়েছিল ভারত। মূলত শোষণমুক্তির জন্য পাকিস্তানি সেনাদের বন্দুকের নলের মুখে নিরস্ত্র বাঙালির স্বতঃস্ফূর্ত প্রতিরোধ, অমিত বিক্রম, জাতীয়তাবোধ ও দেশপ্রেম, এবং বঙ্গবন্ধুর নেতৃত্বের প্রতি আস্থা ও মুগ্ধতার কারণে শুরু থেকে নৈতিক সমর্থন দিয়ে গেছেন ভারতের তৎকালীন প্রধানমন্ত্রী ইন্দিরা গান্ধী। ১৯৭১ সালের ২৬ মার্চ বঙ্গবন্ধু স্বাধীনতা ঘোষণা করার পরের দিনই, ২৭ মার্চ, লোকসভার ভাষণে শ্রীমতি ইন্দিরা গান্ধী বলেন, ‘পূর্ব পাকিস্তানে পাকিস্তানি সরকারের গৃহীত পদক্ষেপ শুধু একটি আন্দোলন দমনের জন্যই নয় বরং সেখানে নিরস্ত্র জনতার ওপর ট্যাংক নামানো হয়েছে। সেখানে কী ঘটেছে এবং আমাদের কী করণীয় এ সম্পর্কে আমরা সক্রিয় আছি।’

এখানে একটি ব্যাপার উল্লেখ না করলেই নয়, ১৯৭০ সালে পাকিস্তানের জাতীয় নির্বাচনে বঙ্গবন্ধুর নেতৃত্বে একচেটিয়া জয় হয় আওয়ামী লীগের। দীর্ঘ দুই যুগ ধরে যে জাতিকে জাতীয়তাবোধে উদ্ধুদ্ধ করেছেন বঙ্গবন্ধু, তারই ফলাফল পূর্ববাংলার মোট ১৬৯ আসনের মধ্যে ১৬৭টিতে বিজয়। কিন্তু দুই পাকিস্তানের মধ্যে নিরঙ্কুশ সংখ্যাগরিষ্ঠ দল হওয়ার পরেও আওয়ামী লীগকে সরকার গঠন করতে দেয়নি পাকিস্তানি সামরিক সরকার। আলোচনার ছদ্মবেশে সময়ক্ষেপণ করে তারা। এরমধ্যে ধীরে ধীরে পশ্চিম পাকিস্তান থেকে অস্ত্র ও সেনাবাহিনী নিয়ে আসা হয়। পরিস্থিতি আঁচ করতে পেরে ১৯৭১ সালের ৭ মার্চ সোহরাওয়ার্দী উদ্যানের ঐতিহাসিক ভাষণে জাতিকে সার্বিক নির্দেশনা দেন বঙ্গবন্ধু শেখ মুজিবুর রহমান। এরমধ্যেই, ২৫ মার্চ মধ্যরাতে অতর্কিত ঘুমন্ত বাঙালির ওপর হত্যাযজ্ঞ শুরু করে পাকিস্তানি হানাদার বাহিনী। তাৎক্ষণিকভাবে ওয়্যারলেসের মাধ্যমে স্পষ্টভাবে বাংলাদেশের স্বাধীনতা ঘোষণা করেন বঙ্গবন্ধু। এরপরেই গ্রেপ্তার করে পশ্চিম পাকিস্তানের জেলে নিয়ে যাওয়া হয় তাকে। পরবর্তীতে তার নামেই বাংলাদেশের স্বাধীনতা যুদ্ধ পরিচালিত হয়। সেসময় আমাদের প্রবাসী সরকার ও আওয়ামী লীগ নেতাদের অনেকে বাংলাদেশের স্বাধীনতা ও বঙ্গবন্ধুর মুক্তির ব্যাপারে তৎপরতা চালিয়েছেন। তবে তখনও বাংলাদেশ কোনো স্বীকৃত স্বাধীন রাষ্ট্র না হওয়ায়, বিশ্বনেতাদের কাছে সেসব প্রচেষ্টা কোনো গুরুত্ব পায়নি। এক্ষেত্রে ভারতের প্রধানমন্ত্রী ইন্দিরা গান্ধী যখন এ বিষয়ে কথা বলেছেন, বিশ্বনেতাদের কাছে সেটির অর্থ ছিল তাৎপর্যপূর্ণ।

মুক্তিযুদ্ধ শুরু হওয়ার পর ৩ এপ্রিল ভারতের প্রধানমন্ত্রী শ্রীমতি ইন্দিরা গান্ধীর সঙ্গে দিল্লিতে আলোচনা হয় আওয়ামী লীগ নেতা তাজউদ্দিন আহমেদের। সেসময় তিনি বঙ্গবন্ধুকে বাংলাদেশের রাষ্ট্রপ্রধান হিসেবে উত্থাপন করে তার পক্ষ থেকে সহযোগিতা চান। এরপর এই যুদ্ধে সহযোগিতার আশ্বাস দেন শ্রীমতি গান্ধী। ১৩ এপ্রিল লাখনৌতে তিনি বলেন, ‘পূর্ব বাংলায় যা হচ্ছে, তাতে ভারত সরকার নীরব হয়ে থাকবে না।’ বঙ্গবন্ধু শেখ মুজিবুর রহমানের প্রতি শ্রদ্ধা জানিয়ে তিনি আরও বলেন, ‘ভারত-বাংলাদেশ ঐতিহ্যগতভাবে যুক্ত। অবশ্যই এই দুটি দেশে তাদের পারস্পরিক বিষয় সৌহার্দ্যপূর্ণ হবে।’

৭ মে সম্মিলিত বিরোধী দলের বৈঠকে ইন্দিরা গান্ধী যখন বাংলাদেশের প্রসঙ্গ তুলেছিলেন, তখন অনেকে বলেছিলেন যে- ‘ভারতের অভ্যন্তরের বিষয়ে অন্য কেউ নাক গলালে কেমন হবে, এক্ষেত্রে কাশ্মীরের বিষয়টি মাথায় রাখতে হবে।’ জবাবে ইন্দিরা গান্ধী বলেছিলেন- ‘কাশ্মীরে কিছু স্বার্থবাদী হাঙ্গামা রাখতে চায় কিন্তু বাংলাদেশের বিষয়টি তেমন নয়, সেখানে জনসমর্থন আছে।’ মূলত বঙ্গবন্ধুর একচেটিয়া জনসমর্থনের ওপর আস্থা রেখেই বাংলাদেশের ব্যাপারে আস্থাশীল ছিলেন শ্রীমতি ইন্দিরা। বঙ্গবন্ধু ও বাংলাদেশকে তিনি আলাদাভাবে কল্পনাও করেননি কখনো। এই আস্থা থেকেই বাংলাদেশের স্বাধীনতার জন্য তিনি একাধিকবার ছুটে গেছেন বিশ্বনেতাদের কাছে। ১৯৭১ সালের ১৩ মে বিশ্বশান্তি সংঘের সম্মেলনে বাংলাদেশের বিষয়ে বার্তা পাঠান তিনি। ভারতের প্রধানমন্ত্রীর সেই বার্তা ৮০টি দেশের প্রায় সাতশ’ প্রতিনিধির সামনে পড়ে শোনানো হয়। সেখানে তিনি বলেছেন, ‘বাংলাদেশের জনসাধারণের ন্যায্য দাবি, তাদের নির্বাচিত প্রতিনিধিরা তাদের দেশ শাসন করবেন। আশা করি, বিশ্বের মানুষ এই দাবি সমর্থন করবেন এবং তাদের অধিকার পুনরুদ্ধারের জন্য সচেষ্ট হবেন।’

একদিকে যেমন যুদ্ধ চলছিল, অন্যদিকে জেলের মধ্যে বঙ্গবন্ধু শেখ মুজিবুর রহমানকে হত্যার ষড়যন্ত্র করছিল পাকিস্তানি জান্তারা। গণতান্ত্রিক প্রক্রিয়ায় জাতীয় নির্বাচনে নিরঙ্কুশ ভোটে বিজয়ী নেতাকে প্রহসনের এক বিচারের মুখে ঠেলে দিয়ে ফাঁসিতে ঝোলানোর বন্দোবস্ত করেছিল পাকিস্তানিরা। এই খবর জানতে পেরে ষড়যন্ত্র থেকে বঙ্গবন্ধুকে রক্ষার জন্য উদ্যোগ নেন শ্রীমতি ইন্দিরা। ৮ আগস্ট ভারতের প্রধানমন্ত্রী ইন্দিরা গান্ধী তার সরকারের পক্ষ থেকে প্রেরিত এক বার্তায় বিশ্বের সব দেশের রাষ্ট্র ও সরকার প্রধানদের প্রতি শেখ মুজিবের জীবন রক্ষা ও মুক্তির দাবি জানিয়ে জেনারেল ইয়াহিয়া খানের ওপর চাপ সৃষ্টির আহ্বান জানান। তিনি বলেন, ‘আমাদের আশঙ্কা হচ্ছে যে, বিচারের নামে প্রহসনের আড়ালে শেখ মুজিবকে হত্যার চক্রান্ত হয়েছে। এই হত্যা সংগঠিত হলে পূর্ববাংলার অবস্থা আরো ভয়াবহ হয়ে উঠবে।’ দুদিন পরই, ১১ আগস্ট, শ্রীমতি গান্ধী বিশ্বের ২৪টি দেশের রাষ্ট্র প্রধানদের কাছে মুজিবের প্রাণ রক্ষার জন্য তাদের প্রভাব খাটানোর আবেদন জানান।

ইন্দিরা গান্ধীর তৎপরতার কারণেই ১৭ আগস্ট সুইজারল্যান্ডের জেনেভার আন্তর্জাতিক আইন সমিতির পক্ষ থেকে প্রেসিডেন্ট ইয়াহিয়া খানের নিকট তার-বার্তায় শেখ মুজিবের মুক্তির দাবি করা হয়। এরপর ২০ আগস্ট ফিনল্যান্ডের হেলসিংকি থেকে বিশ্ব শক্তি পরিষদ শেখ মুজিবের মুক্তির দাবি করে প্রেস বিজ্ঞপ্তি প্রদান করে।

২১ অক্টোবর ভারতের প্রধানমন্ত্রী শ্রীমতি গান্ধী ও যুগোশ্লাভিয়ার প্রেসিডেন্ট জোসেফ টিটোর এক যুক্ত বিবৃতিতে পাকিস্তানকে সাবধান করে দিয়ে বলা হয়, ‘বিগত নির্বাচনে বাংলাদেশের জনগণের স্বার্থহীন রায় উপেক্ষা করা হলে সমস্যা জটিলতর হতে বাধ্য। সমস্যার শান্তিপূর্ণ সমাধানের জন্য আওয়ামী লীগের নেতা শেখ মুজিবুর রহমানকে অবিলম্বে মুক্তি প্রদান অবশ্য প্রয়োজন।’

এদিকে ১৯৭১ সালের অক্টোবর মাসের প্রথম দিকেই বাংলাদেশের অনেক স্থান মুক্তিযোদ্ধাদের দখলে চলে যায়। এসময় ভারতের সম্ভাব্য আক্রমণ ঠেকানোর জন্য পাকিস্তানি কেন্দ্রীয় সেনাকমান্ড ঢাকা সেনানিবাস থেকে ব্যাপক সংখ্যক সৈন্য সীমান্ত এলাকায় পাঠায়। তা দেখে ভারতের প্রধানমন্ত্রী ভাবলেন, এই পরিস্থিতি বিশ্ববাসীকে জানানোর সময় এসেছে। তাই ২৪ অক্টোবর তিনি ১৯ দিনের জন্য বিশ্ব সফরে বের হন। এসময় শ্রীমতি গান্ধী ইউরোপ ও আমেরিকার বহুদেশ সফর করেন। তার এই সফর ছিল বাংলাদেশের মুক্তিযুদ্ধের ইতিহাসের একটি উল্লেখযোগ্য ঘটনা।

ব্রিটিশ প্রধানমন্ত্রী এডওয়ার্ড হিথের সঙ্গে আলোচনাকালে শ্রীমতি গান্ধী বলেন, ব্রিটেনকে ভারতীয় উপমহাদেশের ব্যাপারে জড়াতে চান না তিনি। তবে বর্তমান সংকটের রাজনৈতিক সমাধানের উদ্দেশ্যে কারারুদ্ধ নেতা শেখ মুজিব কিংবা তার সহকর্মীদের সঙ্গে অবিলম্বে আলোচনা শুরু করার ব্যাপারে পাকিস্তান সরকারকে রাজি করার জন্য ব্রিটিশ প্রধানমন্ত্রী যথাসাধ্য চেষ্টা করছেন বলে তিনি আশ্বস্ত হতে চান।

ব্রিটেনে সফররত অবস্থায় বিবিসিকে সাক্ষাৎকার দেন ইন্দিরা গান্ধী। সেসময় বিবিসির সাংবাদিক তাকে প্রশ্ন করেছিলেন- ‘ভারত যদি বাংলাদেশের গেরিলাদের সবরকম সাহায্য বন্ধ করে দেয়, তাহলে সেখানকার সশস্ত্র সংগ্রাম বন্ধ হয়ে যাবে কিনা?’ এর উত্তরে তিনি বলেন, ‘অবশ্যই না। তারা (বাংলাদেশের জনগণ) কারো মুখাপেক্ষী হয়ে ২৫ মার্চ রাতে হাতে অস্ত্র তুলে নেয়নি। তাছাড়া বিশ্বের বিভিন্ন দেশে প্রচুর সংখ্যক বাঙালি বাস করছে, তারা ইতোমধ্যে সংগঠিত হয়ে তাদের মুক্তিযোদ্ধাদের জন্য সব রকম সাহায্য নিয়ে এগিয়ে আসছে। এছাড়াও বাংলাদেশের হাজার হাজার সেনা, ইপিআর, পুলিশ ও আনসার সদস্য রয়েছেন; যারা যুদ্ধ করতে পারদর্শী এবং তারা তাদের অস্ত্রশস্ত্রসহ মুক্তিযুদ্ধে যোগ দিয়েছেন।’ স্বাধীনতার জন্য বাঙালির স্পৃহা এবং টগবগ করতে থাকা জাতীয়তাবোধ তাকে এতাটাই মুগ্ধ করেছিল যে, রণাঙ্গণের যোদ্ধাদের প্রতি তার মনে অসীম শ্রদ্ধা জাগ্রত হয়েছিল। আর তিনি এটাও জানতেন যে, বাঙালির এই জাগরণ সম্ভব হয়েছে শুধু বঙ্গবন্ধুর জন্য। তাই বঙ্গবন্ধুকে যাতে পাকিস্তানিরা হত্যা করতে না পারে, সেজন্য তিনি প্রতিনিয়ত বিশ্ববাসীর দৃষ্টি আকর্ষণ করেছেন, কূটনৈতিক তৎপরতা চালিয়েছেন।

বেলজিয়াম, অস্ট্রিয়া, ব্রিটেন ঘুরে এক পর্যায়ে যুক্তরাষ্ট্র যান ভারতের তৎকালীন প্রধানমন্ত্রী ইন্দিরা গান্ধী। কিন্তু প্রেসিডেন্ট নিক্সন একে গৃহযুদ্ধ অভিহিত করে পাকিস্তানের পক্ষে সমাধানের প্রস্তাব দিলে তিনি তা নাকচ করে দেন। এরপর ৬ নভেম্বর যুক্তরাষ্ট্রের কলাম্বিয়া বিশ্ববিদ্যালয়ে এক ভাষণে ইন্দিরা গান্ধী বলেন, ‘পূর্ববাংলায় ১৯৭০ সালের সাধারণ নির্বাচনে সেখানকার সংখ্যাগরিষ্ঠ মানুষের মতামতের মূল্য দেওয়া হয়নি। সেই নির্বাচনে শেখ মুজিবের নেতৃত্বে আওয়ামী লীগ জয়ী হয়েও গণতান্ত্রিক চর্চার সুযোগ পায়নি। পক্ষান্তরে পাকিস্তানি সেনা শাসকেরা আলোচনার নামে গোপনে সৈন্য সমাবেশ ঘটিয়ে বাংলার সাধারণ মানুষদের হত্যা করার চক্রান্ত করেছে। কাজেই বর্তমানে সেখানে যা ঘটেছে, তাকে গৃহযুদ্ধ বলা যাবে না বরং তা যুক্তিগ্রাহ্য রাজনৈতিক পন্থায় অধিকার আদায়ের যুদ্ধ।’

শ্রীমতি গান্ধী তার ভাষণে শেখ মুজিব সম্পর্কে বলেন, ‘শেখ মুজিব একজন অসাধারণ নেতা। তার সঙ্গে কারো কোনো তুলনা চলে না। যে সংখ্যাগরিষ্ঠ ভোটের ব্যবধানে তিনি জয়লাভ করেছেন, তা এক অসামান্য ঘটনা। তিনি চিন্তা চেতনায় একজন আধুনিক মানুষ। পাকিস্তান সরকার তার সেই সাফল্যকে নস্যাৎ করার চেষ্টা চালাচ্ছে। নির্বাচনের ফলাফলকে অস্বীকার করছে। যার ফলশ্রুতি হিসেবে পাকিস্তানি সামরিক সরকার ২৫ মার্চ পূর্ববাংলায় এক নারকীয় হত্যাযজ্ঞ ঘটিয়েছে, বিশ্ববিদ্যালয়ের ছাত্র-শিক্ষক হত্যার মধ্য দিয়ে যার শুরু। ঘটনা কেবল সেখানেই থেমে থাকেনি। লক্ষ লক্ষ মানুষকে ভারতে ঠেলে দেওয়া হয়েছে চরম অত্যাচারের মাধ্যমে। এসব জনগণের অপরাধ, তারা সামরিক সরকারকে ভোট দেয়নি।’

যুক্তরাষ্ট্রে দেওয়া সেই ভাষণে তিনি আরো বলেন, ‘পূর্ববাংলার মানুষ এখন স্বাধীনতার দাবিতে সোচ্চার, তাদের নেতা শেখ মুজিবকে গ্রেপ্তার করে পাকিস্তানে চালান দেওয়া হয়েছে। ঘটনার অনিবার্যতা তাদের পৃথক রাষ্ট্র গঠনে বাধ্য করছে।’

৭ নভেম্বর ভারতের প্রধানমন্ত্রী শ্রীমতি ইন্দিরা গান্ধী চার দিনের সরকারি সফরে ফ্রান্সের উদ্দেশে যাত্রা করেন। এর মধ্যেই পাকিস্তানের স্বৈরশাসক ইয়াহিয়া খান তার সঙ্গে আলোচনার প্রস্তাব দেন। তবে ফ্রান্স ছাড়ার পূর্বেই তিনি সাংবাদিকদের বলেন, ‘প্রেসিডেন্ট ইয়াহিয়ার সঙ্গে আমার আলোচনার কিছু নেই। শেখ মুজিবের সঙ্গে আলোচনাই বর্তমান সমস্যার কার্যকর সমাধান হতে পারে। কারণ তিনিই বাঙালি জনগণের নির্বাচিত নেতা। তাছাড়া বাংলাদেশের জনগণের অনুমোদনক্রমে যে কোনো সমাধানই সম্ভব হতে পারে।’

সফর শেষে ভারতে ফেরার পর ১৫ নভেম্বর পাকিস্তানের যুদ্ধ-পরিস্থিতির কারণ সম্পর্কে নিউজ উইক পত্রিকাকে শ্রীমতি গান্ধী বলেন, ‘ভারতে যারা স্বাধীনতা সংগ্রাম করেছে, পরবর্তীতে তারাই নির্বাচনে অংশ নিয়েছে। গণতান্ত্রিক সরকার গঠন করেছে। কিন্তু পাকিস্তানে যারা সংগ্রাম করে স্বাধীনতা এনেছে, তার বেশিরভাগই জেল খেটেছে, নির্যাতিত হয়েছে। আর যারা বিদেশি প্রভুদের সহযোগিতা করেছে- যেমন সামরিক, বেসামরিক আমলা; তারাই ক্ষমতায় অধিষ্ঠিত হয়েছে এবং হচ্ছে। ভারত পাকিস্তান দুটি দেশের মধ্যে এটাই পার্থক্য। আর এজন্যই দুদেশের দৃষ্টিভঙ্গি আলাদা।’

যতোই সময় গড়াচ্ছিলো, বাংলাদেশের স্বাধীনতা ও শেখ মুজিবের মুক্তির ব্যাপারে ততোই কথা বলছিলেন গণতন্ত্রের প্রতি শ্রদ্ধাশীল এই নেত্রী। ২৭ নভেম্বর দিল্লিতে তিনি বলেন, ‘বাংলাদেশের বিষয়ে এখন একটি রাজনৈতিক সমাধানে পৌঁছানোর সময় রয়েছে। পাকিস্তান ইচ্ছা করলে শেখ মুজিবকে মুক্তি দিয়ে একটি রাজনৈতিক সমাধানে আসতে পারে।’

কিন্তু ৩ ডিসেম্বর ভারতকে আক্রমণ করে বসে পাকিস্তান। এরপর পাল্টা আঘাতে যায় ভারত। ডিসেম্বরের ৬ তারিখে ভারতের লোকসভায় বাংলাদেশকে স্বীকৃতি দেওয়া হয়। এসময় ইন্দিরা গান্ধী বলেন, ‘অনেক বাধা-বিপত্তি সত্ত্বেও বাংলাদেশের জনগণের বীরত্বপূর্ণ সংগ্রাম মুক্তিযুদ্ধের বীরত্বের ইতিহাসে এক অনন্য অধ্যায়ের জন্ম দিয়েছে। নিজেদের অস্তিত্ব রক্ষার জন্য সংগ্রামরত বাংলাদেশের জনগণ এবং পশ্চিম পাকিস্তানি হামলা প্রতিহত করার জন্য জীবনপণ সংগ্রামরত ভারতের জনগণ আজ একই লক্ষ্যে ও একই পথের পথিক।’

বাংলাদেশের স্বাধীনতার পাশাপাশি শেখ মুজিবের মুক্তির ব্যাপারেও সমানভাবে সোচ্চার ছিলেন তিনি। তাই ১০ ডিসেম্বর দিল্লি বিশ্ববিদ্যালয়ে শ্রীমতি গান্ধী বলেছেন, ‘ভারত তখনই পুরোপুরি বিজয়ী হবে, যখন বাংলাদেশ ও তার নেতারা মুক্ত হবে। মাতৃভূমি বাংলাদেশে ফিরে গিয়ে সরকার গঠন করবে। এককোটি শরণার্থী ভারত থেকে স্বাধীন সার্বভৌম স্বদেশে ফিরে যাবে।’ সেই দিনটি খুব দ্রুতই অর্জিত হয়। বাংলাদেশ-ভারত যৌথ কমান্ডের সামনে বেশিক্ষণ টিকে থাকতে পারেনি পাকিস্তানি জান্তারা।

১৯৭১ সালের ১৬ ডিসেম্বর বিকালে পাকিস্তানি সেনাদের আত্মসমর্পণের পর বেলা সাড়ে ৫টায় ভারতের প্রধানমন্ত্রী শ্রীমতি ইন্দিরা গান্ধী লোকসভা ও রাজ্যসভায় বিজয়ের ঘোষণা দেন। তিনি বলেন, ‘পশ্চিম পাকিস্তানি সেনারা বাংলাদেশে শর্তহীনভাবে আত্মসমর্পণ করেছে। ঢাকা এখন একটি স্বাধীন দেশের মুক্ত রাজধানী। এই সংসদ ও সমগ্র জাতি এই ঐতিহাসিক ঘটনায় আনন্দিত। আমরা বাংলাদেশের জনগণকে তাদের এই বিজয়লগ্নে শুভেচ্ছা জানাচ্ছি। বীরত্ব ও আত্মত্যাগের জন্যে আমরা মুক্তিবাহিনীর সাহসী তরুণদের শুভেচ্ছা জানাচ্ছি। আমাদের স্থল, নৌ ও বিমান বাহিনী এবং সীমান্ত নিরাপত্তা বাহিনী দক্ষতা ও বিচক্ষণতার সঙ্গে তাদের যোগ্যতা প্রমাণ করেছে। আমরা তাদের জন্য গর্বিত। যারা জীবন দিয়েছেন ভারত তাদের কথা কৃতজ্ঞচিত্তে স্মরণ করবে। আমরা আশা করি ও বিশ্বাস করি যে, এই নতুন দেশের জাতির পিতা শেখ মুজিবুর রহমান তার জনগণের মধ্যে যথাযোগ্য স্থান গ্রহণ করে বাংলাদেশকে শান্তি ও সমৃদ্ধির পথে নিয়ে যাবেন।’

পরবর্তীতে ১৯৭২ সালের ৮ জানুয়ারি পাকিস্তান কারাগার থেকে ছাড়া পান বঙ্গবন্ধু। এরপর লন্ডনে যাত্রাবিরতি শেষে ১০ ডিসেম্বর ভারত হয়ে বাংলাদেশের ফেরেন। ভারতে ইন্দিরা গান্ধীসহ তার সরকার অভ্যর্থনা জানায় তাকে। মুক্তিযুদ্ধের সময় পাশে থাকার জন্য ভারতের জনগণ ও ইন্দিরা গান্ধীর প্রতি কৃতজ্ঞতা প্রকাশ করেন বঙ্গবন্ধু। সেই সঙ্গে একজন জাতীয়তাবাদী নেতা হিসেবে স্বাধীন বাংলাদেশ থেকে ভারতীয় মিত্রবাহিনীর সৈন্যদের দ্রুত ফিরিয়ে নেওয়ার প্রতিশ্রুতি নেন। এরপর নতুন করে দেশ গড়ার প্রত্যয় বুকে নিয়ে জাতির জনক পা রাখেন বাংলাদেশের মাটিতে। বঙ্গবন্ধুর প্রতি শ্রদ্ধা থেকেই তার কথা মতো মাত্র দুই মাসের মধ্যে সব ভারতীয় সেনাকে ফিরিয়ে নেন ইন্দিরা গান্ধী। যুদ্ধে জয়ের কোনো অংশীদার বিশ্বের ইতিহাসে কখনোই এত দ্রুত জয় করা ভূমি ছেড়ে চলে যায়নি। এটি সম্ভব হয়েছে শুধু বঙ্গবন্ধুর ব্যক্তিত্ব এবং বঙ্গবন্ধুর নেতৃত্বের প্রতি ইন্দিরা গান্ধীর আস্থা ও মুগ্ধতার কারণেই।﻿

দেশে ফিরেই মিত্রবাহিনীর সেনাদের ফেরত পাঠান বঙ্গবন্ধু
﻿﻿পাকিস্তানের জেল থেকে মুক্তির পর, লন্ডন হয়ে, বঙ্গবন্ধু শেখ মুজিবুর রহমান ১৯৭২ সালের ১০ জানুয়ারি বাংলাদেশের মাটিতে পা রাখেন। তার ঠিক ঘণ্টাখানেক আগে দিল্লিতে যাত্রবিরতি করে বঙ্গবন্ধুকে বহন করা ব্রিটিশ রাজকীয় বিমানটি। তাই ভারতের প্রতিনিধি হিসেবে লন্ডন থেকে ওই বিমানে উঠেছিলেন দেশটির কূটনীতিক শশাঙ্ক শেখর ব্যানার্জি। বিমানেই বঙ্গবন্ধু তাকে বলেন, ‘দিল্লিতে ইন্দিরার সঙ্গে বৈঠকের আগেই তার কাছে একটি খবর পৌঁছানো দরকার। বাংলাদেশ থেকে মিত্রবাহিনী সদস্যদের ৩১ মার্চের মধ্যে ভারতে ফেরত পাঠানোর বিষয়টি চূড়ান্ত করতে হবে।’

দিল্লির বিমানবন্দরে এই মহামানবকে নিজে উপস্থিত হয়ে অর্ভ্যথনা জানান ভারতের প্রধানমন্ত্রী ইন্দিরা গান্ধী। প্রথম সাক্ষাতের বৈঠকেই বঙ্গবন্ধু তার কাছে কৃতজ্ঞতা প্রকাশ করেন এবং জানতে চান, পাকিস্তানি হানাদের বিরুদ্ধে মুক্তিযোদ্ধাদের সঙ্গে বুক মিলিয়ে একত্রে যুদ্ধ করা ভারতীয় সৈন্যরা বাংলাদেশ ত্যাগ করবে কবে? বঙ্গবন্ধুর অদম্য নেতৃত্বের প্রতি শ্রদ্ধা থেকেই সেদিন ভারতীয় সেনাদের দ্রুত ফিরিয়ে নেওয়ার প্রতিশ্রুতি দেন ইন্দিরা গান্ধী।

এরপর ফেব্রুয়ারির প্রথম সপ্তাহে প্রধানমন্ত্রী হিসেবে দুই দিনের সফরে ভারতে যান বাংলাদেশের প্রতিষ্ঠাতা ও জাতির জনক বঙ্গবন্ধু শেখ মুজিবুর রহমান। কলকাতায় ভারতের প্রধানমন্ত্রী ইন্দিরা গান্ধীর সঙ্গে বৈঠকে তিনি আবারো ভারতীয় সেনা প্রত্যাহারের প্রসঙ্গ তোলেন এবং তাদের প্রত্যাহারের নির্দিষ্ট তারিখ জানতে চান। বঙ্গবন্ধুর মতো একজন আপাদমস্তক গণতান্ত্রিক ও জাতীয়তাবাদী নেতার কথার গুরুত্ব অনুধাবন করতে আর সময় সময় নেননি শ্রীমতি ইন্দিরা গান্ধী। কিছুক্ষণ ভেবে ভারতের প্রধানমন্ত্রী বঙ্গবন্ধুকে জানান- ইয়োর এক্সেলেন্সি, ১৭ মার্চের আগেই সর্বশেষ ভারতীয় সেনাটিও বাংলাদেশ থেকে ফিরে আসবে। এরপর, ১৯৭২ সালের ১২ মার্চ, ভারতীয় সৈন্যরা বাংলাদেশ থেকে ভারতের উদ্দেশ্যে রওনা দেয়।

বাংলাদেশ স্বাধীনের পর মাত্র তিন মাসের মধ্যে এবং বঙ্গবন্ধু তাদের প্রত্যাহারের নির্দিষ্ট তারিখ জানতে চাওয়ার মাত্র ২৫ দিনের মাথায় ভারতীয় সেনারা বাংলাদেশ ত্যাগ করে। ঢাকা স্টেডিয়ামে বঙ্গবন্ধুকে বিদায়ী কুচকাওয়াজের মাধ্যমে স্যালুট জানিয়ে ভারতে ফিরে যায় মিত্রবাহিনীর সৈন্যরা।

শুধু বঙ্গবন্ধুর মতো একজন বিশ্বনেতার পর্বতপ্রমাণ ব্যক্তিত্বের কারণেই এটি সম্ভব হয়েছে। এর আগে এবং পরে, বিশ্বের কোনো দেশই তাদের মিত্রবাহিনীর বিদেশি সেনাদের এতো দ্রুত ফেরত পাঠাতে পারেনি।

উপসাগরীয় যুদ্ধের সময় ইরাকের বিরুদ্ধে কুয়েতকে সাহায্য করতে সেখানে সৈন্য পাঠায় আমেরিকা, ৩০ বছর পার হলেও তারা কুয়েত ছাড়েনি এখনো। তেমনি আফগানিস্তান, ইরাক, সিরিয়া.. সবদেশেই সাহায্য করতে ঢুকেছিল ইঙ্গ-মার্কিন ও রুশ সেনারা। কিন্তু পরবর্তীতে তারা নিজেরাই ঘাঁটি গেড়ে বসে। কিন্তু বাংলাদেশের স্বাধীনতার যুদ্ধে মিত্র হিসেবে যোগ দিয়ে, মাত্র তিন মাসের মধ্যে ভারতীয় সেনাদের বাংলাদেশ ত্যাগ করার ঘটনা ইতিহাসের এক নজিরবিহীন অধ্যায়। শুধু অনন্য কূটনৈতিক দক্ষতার কারণেই এটি সম্ভব হয়েছে। স্বাধীন দেশের মাটিতে পা রাখার আগেই তিনি তার দূরদৃষ্টি দিয়ে অনুধাবন করেছিলেন যে, দেশের মাটিতে কোনো বিদেশি সৈন্য থাকবে না। দেশকে স্বাবলম্বী করে গড়ে তুলতে হলে নিজেদের মানুষের সাহায্যেই তা করতে হবে। এবং তিনি দুর্বার গতিতে সেই কাজ সম্পাদন করেছেন।

তৎকালীন বাংলাদেশ সরকারের তথ্য দফতরের মহাপরিচালক ও বঙ্গবন্ধুর ভারত সফরের সাক্ষী এম আর আখতার মুকুলের 'চল্লিশ থেকে একাত্তর' ও 'মুজিবের রক্ত লাল' গ্রন্থে এ বিষয়ে বিষদ বিবরণ দেওয়া হয়েছে।

'হিমালয় থেকে সুন্দরবন, হঠাৎ বাংলাদেশ/ কেঁপে কেঁপে ওঠে পদ্মার উচ্ছ্বাসে/ সে কোলাহলের রুদ্ধস্বরের আমি পাই উদ্দেশ/ জলে ও মাটিতে ভাঙনের বেগ আসে। হঠাৎ নিরীহ মাটিতে কখন/ জন্ম নিয়েছে সচেতনতার ধান/ গত আকালের মৃত্যুকে মুছে/ আবার এসেছে বাংলাদেশের প্রাণ।' হ্যাঁ, গত এক যুগের উন্নয়নের ধারাবাহিকতায় নতুন রূপে জেগে উঠেছে বাংলাদেশ। দুর্বার অগ্রযাত্রায় এই অদম্য বাংলাদেশের নেতৃত্ব দিচ্ছেন প্রধানমন্ত্রী ও বঙ্গবন্ধুকন্যা শেখ হাসিনা। কিন্তু এর ভিত্তি দিয়ে গেছেন জাতির পিতা বঙ্গবন্ধু শেখ মুজিবুর রহমান। শাসনামলের সাড়ে তিন বছরে তিনি বাংলাদেশ পুনর্গঠনের জন্য যেসব উদ্যোগ নিয়েছিলেন, সেসবের বাস্তবায়নের মাধ্যমেই গড়ে উঠছে আজকের বাংলাদেশ।
সরকারের ভিশন ২০২১; ২০৩০ সালের মধ্যে টেকসই উন্নয়নের লক্ষ্য অর্জন; বা রূপকল্প ২০৪১- শব্দগুলো এখন প্রতিনিয়ত উচ্চারিত হয়। স্বল্পোন্নত দেশ (এলডিসি) থেকে উন্নয়নশীল দেশে উত্তরণ ঘটেছে বাংলাদেশের। জাতিসংঘের অর্থনৈতিক ও সামাজিক উন্নয়ন নীতিসংক্রান্ত কমিটি (সিডিপি) ২০১৮ সালের ১৫ মার্চ এলডিসি থেকে বাংলাদেশের উত্তরণের যোগ্যতা অর্জনের আনুষ্ঠানিক ঘোষণা দিয়েছে। মানুষের মাথাপিছু আয় বেড়েছে প্রায় সাড়ে তিন গুণ, বেড়েছে ক্রয়-ক্ষমতা। জীবনযাত্রার মান বেড়েছে বহু গুণ। দেশে মাথাপিছু আয় বেড়ে ২ হাজার ২২৭ মার্কিন ডলার হয়েছে। বাংলাদেশি মুদ্রায় তা বছরে ১ লাখ ৮৮ হাজার ৮৭৩ টাকা।মাথাপিছু আয়ের পাশাপাশি মোট দেশজ উৎপাদনের (জিডিপি) পরিমাণও বেড়ে দাঁড়িয়েছে ৩০ লাখ ৮৭ হাজার ৩০০ কোটি টাকা।
অর্থনীতির এই যে ফুলে-ফেঁপে ওঠা, তার নিরিখেই বাংলাদেশ চমকে দিচ্ছে বিশ্বকে। বিশ্ব নেতারাও উচ্ছ্বসিত বাংলাদেশের অব্যাহত উন্নয়ন কর্মকাণ্ড নিয়ে। এটা কীভাবে সম্ভব হলো—অবাক বিস্ময়! অর্থনীতি তো আর ম্যাজিক নয়। জাদুদণ্ডের পরশে যার ভোল পালটানো যায় না। অনেক কষ্টে সিঁড়ি ভেঙে ওপরে ওঠা। পিছলে পড়লে ফের উত্তরণের সংকল্প। বিশ্বব্যাংক, এশীয় ব্যাংক হতভম্ব। বলছে দেশটা করেছে কী!
ব্যাপক অবকাঠামো উন্নয়নের ফলে মানুষের জীবন হয়েছে আরামপ্রদ। বাংলাদেশের সুনাম ছড়িয়ে পড়ছে গোটা বিশ্বব্যাপী। জাতিসংঘের মহাসচিব বান কি মুন বাংলাদেশের অগ্রযাত্রার উচ্ছ্বসিত প্রশংসা করে একে ‘উন্নয়নের মডেল’ বলে আখ্যায়িত করেছেন। বাংলাদেশের অর্থনীতির উদীয়মান এই অগ্রযাত্রাকে ‘স্টার অব ডিজেস্টার ম্যানেজমেন্ট’ বলছেন বিশ্বের অনেক দেশের রাষ্ট্রপ্রধানরাও। নিউ ইয়র্কের ওয়াল স্ট্রিট জার্নালের ভাষায় এ দেশের অগ্রযাত্রা হলো—‘Standard bearer of South Asia। নিউইয়র্ক টাইমস-এর ‘Success in a land Known for Disasters’ শিরোনামের প্রবন্ধে বলা হয়েছে, নারী উন্নয়নে বাংলাদেশ যা করেছে, তা অন্য মুসলমান দেশের জন্য অকল্পনীয়; অবিশ্বাস্য।
এসব কী হুট করেই হয়েছে? মোটেও না। দেশ স্বাধীনের পরপরই দেশের সর্বোস্তরের মানুষের ভাগ্যোন্নয়নের জন্য বহুমুখী পদক্ষেপ নিয়েছিলেন বঙ্গবন্ধু, তার দেখানো পথ ধরেই বাংলাদেশ আজ এই অবস্থায় পৌঁছেছে। রাজনীতি করতে গিয়ে গণমানুষের অঢেল ভালোবাসা পেয়েছেন বঙ্গবন্ধু, তাই স্বাধীনতার পর আপামর জনতার জন্যই দেশকে গড়তে চেয়েছেন তিনি।
১৯৫৪ সালে যুক্তফ্রন্টের নির্বাচনী প্রচারে গ্রামে গ্রামে ঘুরেছেন বঙ্গবন্ধু। সে সময় প্রত্যন্ত এক গ্রামের এক বৃদ্ধা বঙ্গবন্ধুর সঙ্গে দেখা করতে আসেন। “আমি যে গ্রামেই যেতাম, জনসাধারণ শুধু আমাকে ভোট দেওয়ার ওয়াদা করতেন না, আমাকে বসিয়ে পানদানে পান এবং কিছু টাকা আমার সামনে নজরানা হিসেবে হাজির করতেন। না নিলে রাগ করতেন। আমার মনে আছে, খুবই গরিব এক বৃদ্ধ মহিলা কয়েক ঘণ্টা রাস্তায় দাঁড়িয়ে আছে, শুনেছে এই পথে আমি যাব, আমাকে দেখে আমার হাত ধরে বলল, ‘বাবা, আমার এই কুঁড়েঘরে তোমায় একটু বসতে হবে।’ আমি তার হাত ধরেই তার বাড়িতে যাই। অনেক লোক আমার সঙ্গে, আমাকে একটা পাটি বিছিয়ে বসতে দিয়ে এক বাটি দুধ, একটা পান ও চারআনা পয়সা এনে আমার সামনে ধরে বলল, ‘খাও বাবা, আর পয়সা কয়টা তুমি নেও, আমার তো কিছুই নাই।’ আমার চোখে পানি এলো। সেই দিনই আমি মনে মনে প্রতিজ্ঞা করেছিলাম, মানুষেরে ধোঁকা আমি দিতে পারব না।” বঙ্গবন্ধুর অর্থনৈতিক মুক্তির পথে এটাই ছিল অর্থনৈতিক মুক্তির নীতি।
১৯৭০ সালের নির্বাচনের প্রস্তুতির শেষ পর্যায় তখন। ১২ নভেম্বরের ঘূর্ণিঝড় বঙ্গবন্ধুর রাজনৈতিক চেতনায় নতুন এক মাত্রা যোগ করে। একদিকে যেমন তিনি বুঝতে পারলেন, দুর্যোগ-দুর্বিপাকে বাঙালি কতটা অসহায়, পাকিস্তান সরকার কতটা নির্বিকার, অন্যদিকে অনুভব করলেন, গরিব-দুঃখী মানুষগুলোর কী কষ্ট। তাই তাদের ভাগ্য পরিবর্তনের জন্য চাই সুদূরপ্রসারী পরিকল্পনা। সেই পরিকল্পনার কিছু অংশ তিনি প্রকাশ করলেন, ১৯৭০ সালের শেষ দিকে, পাকিস্তান টেলিভিশনে দেওয়া এক ইন্টারভিউয়ে, তার প্রাক-নির্বাচনি ভাষণে। সেদিনের ভাষণে তিনি এমনসব বিষয়ের অবতারণা করেছিলেন, যার সঙ্গে গণমানুষের ভাগ্য পরিবর্তনের সরাসরি যোগ ছিল। তিনি শুরুতেই একচেটিয়াবাদ ও কার্টেলের বিরুদ্ধে মুখ খুললেন। বললেন, ভূমি-সংস্কার না করার ফলে দরিদ্র কৃষকদের অবস্থা দিন দিন আরো খারাপ হচ্ছে। ৯০ লাখ শ্রমজীবী মানুষ বেকার। পাশাপাশি তিনি তুলে ধরেন অর্থনৈতিক বৈষম্যের ভয়াবহ এক চিত্র। গ্রামাঞ্চলে প্রায় দুর্ভিক্ষাবস্থার কথা জানালেন। আর বললেন, আওয়ামী লীগ ক্ষমতায় গেলে তিনি কী কী করবেন। বৈষম্য দূর করবেন। সমবায় সমিতি গড়ে তুলবেন। শিল্পের প্রসারে ক্ষুদ্র ও কুটিরশিল্পকে গুরুত্ব দিবেন। কৃষি ব্যবস্থা সংস্কার করবেন। ২৫ বিঘা পর্যন্ত জমির খাজনা মওকুফ করে দিবেন। গ্রামে গ্রামে বিজলিবাতি দিবেন। পুঁজি বিনিয়োগ করবেন শিক্ষা খাতে। নিম্ন আয়ের মানুষের জন্য বাসগৃহ নির্মাণ করবেন। প্রতি ইউনিয়নে পল্লি চিকিত্সাকেন্দ্র খুলবেন। অর্থনীতির সর্বক্ষেত্রে ন্যায়বিচারের ভিত্তিতে সবকিছুর পুনর্বিন্যাস করবেন। নয়া মজুরি কাঠামো তৈরি করবেন। জনগণের সরকার কায়েম করবেন।
১৯৭০-এর সেই ঐতিহাসিক নির্বাচনে বঙ্গবন্ধুর নেতৃত্বে তার দল স্মরণকালের সংখ্যাগরিষ্ঠতা নিয়ে বিজয়ী হয়। জাতীয় পরিষদের বৈঠক বাতিল করা হয়। তীব্র প্রতিবাদে গর্জে ওঠে সমগ্র বাঙালি জাতি। বঙ্গবন্ধু জনতার ক্রোধ ও স্বাধিকারের প্রত্যয়কে ধারণ করে জাতিকে স্বাধীনতার সংগ্রামের পথে এগিয়ে নেন। ১৯৭১ সালের ৭ই মার্চের ভাষণে তিনি বলেন, ‘এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম’, ‘তোমাদের যার যা কিছু আছে তাই নিয়ে শত্রুর মোকাবেলা করো’।
এই কণ্ঠ কাঁপিয়ে দিয়েছিল সমগ্র দুনিয়ার মুক্তিকামী মানুষকেও। সমগ্র দেশবাসী এ ভাষণ শুনে শিহরিত হয়েছেন। সিদ্ধান্তে পৌঁছে গেছেন, বাংলাদেশ আর পাকিস্তানে গণ্ডিবদ্ধ নেই। আনুষ্ঠানিক স্বাধীনতাপ্রাপ্তি সময়ের ব্যাপার মাত্র। ২৬ মার্চের প্রথম প্রহরে এলো স্বাধীনতার ঘোষণা। বঙ্গবন্ধু হয়ে উঠলেন স্বাধীনতার জন্য জাগ্রত জাতির ঐক্যের প্রতীক। স্বাধীনতার স্থপতি। জাতির জনক। ১৬ ডিসেম্বর বাংলাদেশের আকাশে পতপত করে উড়ল লাল সবুজের নতুন পতাকা। দেশ হয় হানাদার মুক্ত।
১৯৭২-এর ১০ জানুয়ারি বঙ্গবন্ধু সদ্য স্বাধীন স্বদেশের মাটিতে পা রাখেন। শুরু করলেন অন্ধকার থেকে আলোর পথে যাত্রা। তার অর্থনৈতিক আদর্শ ও কৌশল ছিল নিজস্ব সম্পদের ওপর দেশকে দাঁড় করানো। এক ধ্বংসস্তূপের ওপর দাঁড়িয়ে তিনি সোনার বাংলা গড়ে তোলার ঘোষণা দিলেন। অঙ্গীকার অনুযায়ী, মাত্র কয়েক মাসের মধ্যেই একটি সংবিধান দিলেন। সাধারণ মানুষের ভাগ্য পরিবর্তনের কথা লেখা আছে সেখানে। ঘোষণা করলেন প্রথম পঞ্চবার্ষিকী পরিকল্পনা, যার মূল লক্ষ্য ছিল সম্পদের সামাজিকীকরণ। দেশ-বিদেশে অবস্থানরত শ্রেষ্ঠ বাঙালি মেধার সম্মিলন ঘটালেন তিনি পরিকল্পনা কমিশনে। যাত্রাতেই বললেন, ‘আমাদের চাষিরা হলো সবচেয়ে দুঃখী ও নির্যাতিত শ্রেণি। তাদের অবস্থার উন্নতির জন্য আমাদের উদ্যোগের বিরাট অংশ অবশ্যই তাদের পেছনে নিয়োজিত করতে হবে।’
﻿﻿﻿স্বাধীনতার পর, ১৯৭২ সালের ১২ জানুয়ারি প্রধানমন্ত্রী হিসেবে শাসনভার গ্রহণ করেন বঙ্গবন্ধু শেখ মুজিবুর রহমান। এরপর দেশ পুনর্গঠনে মাত্র সাড়ে তিন বছর সময় পেয়েছিলেন তিনি। তার এই স্বদেশ নির্মাণের কর্মযজ্ঞ নিচে সংক্ষেপে তুলে ধরা হলো:

ক. সংবিধান প্রণয়ন : বঙ্গবন্ধু উপলব্ধি করতে পেরেছিলেন যে স্বাধীন দেশের জন্য একটি সুন্দর সংবিধান প্রয়োজন। যার মাধ্যমে দেশে আইনের শাসনের প্রতি মানুষের শ্রদ্ধা ও আনুগত্য পুনরায় প্রতিষ্ঠা সম্ভবপর হবে। স্বাধীন সার্বভৌম রাষ্ট্রের জন্য সংবিধান প্রণয়নের লক্ষ্যে ১১.০১.১৯৭২ সালে বঙ্গবন্ধু 'শাসনতন্ত্র আদেশ '৭২ জারি করেন। ২৩ মার্চ সংবিধান রচনার উদ্দেশ্যে জারি করেন গণপরিষদ আদেশ। নির্বাচনের পর ১৬.১২.৭২ তারিখে মাত্র ১১ মাসের মধ্যে সংবিধান প্রণয়ন করতে সক্ষম হন। এই শাসনতন্ত্রের মূল স্তম্ভ ছিল জাতীয়তাবাদ, গণতন্ত্র, সমাজতন্ত্র ও ধর্মনিরপেক্ষতা।

খ. জাতীয়করণ কর্মসূচি : ১৯৭০ সালের নির্বাচনের ইশতেহারে বঙ্গবন্ধু সমাজতান্ত্রিক অর্থনীতি প্রবর্তনের প্রতিশ্রুতি দিয়েছিলেন। এছাড়া ১৯৬৯ সালে ছাত্রদের ১১ দফা দাবির ৫ নং দাবিতে পাট, বস্ত্র, চিনিকল ও ব্যাংক বীমা প্রতিষ্ঠানসমূহের সম্মতি জ্ঞাপন করেন। সেই প্রেক্ষাপটে ১৯৭২ সালের ২৬ মার্চ স্বাধীনতা দিবস উপলক্ষে বাংলাদেশ বেতার ও টেলিভিশনের মাধ্যমে প্রদত্ত ভাষণে জাতীয়করণ কর্মসূচি ঘোষণা করেন।

জাতীয়করণ নীতি সফল করতে সরকার ব্যাংক, জীবন ও সাধারণ বীমা, পাট-বস্ত্ৰ-চিনি শিল্পসহ পরিত্যক্ত প্রতিষ্ঠান বাংলাদেশ বিমান ও জাহাজ কর্পোরেশন প্রভৃতিকে চিহ্নিত করা হয়। অর্থনৈতিক ব্যবস্থায় গতিশীলতা আনয়নের লক্ষ্যে নিয়ে উল্লেখিত প্রতিষ্ঠানসমূহ জাতীয়করণের আওতায় আনেন।

১. ব্যাংকসমূহ (বিদেশি ব্যাংকের শাখা বাদে)

২. সাধারণ ও জীবন বীমা (বিদেশি বীমাগুলার শাখাসমূহ বাদে)

৩. সকল চটকল

৪. সকল বস্ত্র ও সুতাকল

৫. সকল চিনিকল

৬. অভ্যন্তরীণ ও উপকূলীয় বিনিয়োগের বৃহদাংশ

৭. ১৫ লক্ষ টাকা মূল্যের ও তদূর্ধ্ব সকল পরিত্যক্ত ও অনুপস্থিত মালিকানাভুক্ত সম্পত্তি

৮. বাংলাদেশ বিমান ও শিপিং কর্পোরেশনকে সরকারি সংস্থা হিসেবে স্থাপন করা হয়েছে

৯. সমগ্র বহির্বাণিজ্যকে রাষ্ট্রীয়করণের মাধ্যমে বাংলাদেশের নিয়ন্ত্রণে আনা হয়েছে।

গ. কৃষি ক্ষেত্রে পদক্ষেপ : জন্মের সময় বাংলাদেশ একটি কৃষিপ্রধান দেশ ছিল। দেশের শতকরা ৮৫ জনই কোনো না কোনোভাবে কৃষির সঙ্গে জড়িত ছিল। দেশের রাজস্ব আয়ের বড় অংশ আসত কৃষি থেকে। কৃষক সমাজের দুর্দশা দূর করে চাষিদের স্বল্পমেয়াদি সাহায্য দানের জন্য ব্যবস্থা গ্রহণ করা হয়। ২৫ বিঘা পর্যন্ত জমির খাজনা তিনি মওকুফ করেন।

সারা বছর ধরে সেচের কাজ চালানো, উন্নতমানের বীজ বপন, সার, কীটনাশক, ওষুধ এবং প্রতিটি চাষিকে পর্যাপ্ত ঋণদানের ব্যবস্থা গ্রহণ করেছিলেন বঙ্গবন্ধু সরকার। কৃষকদের মধ্যে ১ লক্ষ ৫০ হাজার গাভী ও ৩০ কোটি টাকার কৃষিঋণ বিতরণ করা হয়। তামাদি ঋণ বাবদ ১০ কোটি টাকা রিলিফ হিসেবে বিতরণ করা হয়। লবণের ওপর থেকে কর তুলে নেয়া হয়। সরকারিভাবে খাদ্য মজুদের লক্ষ্যে ১৯৭২ সালে ১০০টি খাদ্যগুদাম তৈরি করা হয়।

কৃষকদের উদ্বুদ্ধকরণের জন্য জাতীয় পর্যায়ে বঙ্গবন্ধু পুরস্কার প্রবর্তন করা হয়। ভূমিহীন ও স্বল্প জমির অধিকারী চাষিদের মাঝে ঋণ দানের ব্যবস্থা করা হয়। ক্ষুদ্র ও কুটির শিল্পকে বেকার সমস্যা সমাধানের উপযোগী করে গড়ে তোলা হয়।

ঘ. অর্থনৈতিক সংস্কার : ১৯৪৭ সাল থেকেই বঙ্গবন্ধুর রাজনীতির অন্যতম লক্ষ্য ছিল পূর্ব বাংলাকে অর্থনৈতিকভাবে শক্তিশালী করা। পঞ্চাশ ও ষাটের দশকে পূর্ব ও পশ্চিম পাকিস্তানের মধ্যে অর্থনৈতিক বৈষম্য নিরসনে আন্দোলন-সংগ্রাম অব্যাহত রেখেছেন। ১৯৬৬ সালে ৬ দফা কর্মসূচিতে বঙ্গবন্ধু এই বৈষম্যের সুনির্দিষ্ট রূপরেখা তুলে ধরেন। যুদ্ধবিধ্বস্ত বাংলাদেশের অর্থনীতিকে শক্তিশালী করার লক্ষ্যে বঙ্গবন্ধু প্রথমে পঞ্চবার্ষিকী পরিকল্পনা গ্রহণ করেন। ১৯৭৩-৭৮ সাল পর্যন্ত প্রথম পাঁচসালা পরিকল্পনার সময় নির্ধারণ করা হয়। প্রথম পঞ্চবার্ষিকী পরিকল্পনায় জনসাধারণকে বিশেষ করে রাজনৈতিক নেতা-কর্মীদের সমাজতান্ত্রিক আদর্শের ধ্যানধারণায় উদ্বুদ্ধ হওয়ার বিষয়ে জোর দেয়া হয়।

কৃষিপ্রধান বাংলাদেশের রাজনৈতিক বিবর্তন ও সমাজ ব্যবস্থাতেও কৃষি অনাদিকাল ধরে গুরুত্বপূর্ণ ভূমিকা পালন করে আসছে। কৃষির উন্নতির জন্য বঙ্গবন্ধু গ্রাম-প্রকল্প প্রণয়ন করেছিলেন।

গ্রাম-প্রকল্পে চারটি মূলনীতি রাখা হয়েছিল। যথা- উৎপাদন বৃদ্ধি, সুষম বণ্টন, কর্মসংস্থান ও গ্রামের সামগ্রিক উন্নয়ন।

এই প্রকল্পের অধীনে ২৯৯ থেকে ৫০০ একর পর্যন্ত ভূমি নিয়ে একটি গ্রাম সমবায় সমিতির গঠনের প্রস্তাব রাখা হয়েছিল। সমিতি চাষাবাদ বৃদ্ধির জন্য সরকার কয়েকটি পদক্ষেপ গ্রহণ করে। পদক্ষেপসমূহ:

১. সমিতির খামারবাড়ির জন্য গুদাম, গােলাঘর ও মাড়াই উঠান ইত্যাদির জন্য অর্থ অনুদান প্রদান।

২. সমিতির প্রয়োজনীয় কৃষি উপকরণের সরবরাহ এবং সংরক্ষণ ব্যবস্থা নিশ্চিত করা ও প্রয়োজনবোধে ঋণের ব্যবস্থা করা।

৩. দক্ষ ব্যবস্থাপনার জন্য উপযুক্ত প্রশিক্ষণপ্রাপ্ত কর্মী নিয়োজিত করা।

গ্রামীণ অর্থনীতির উন্নতির লক্ষ্যে বঙ্গবন্ধু সমন্বিত পল্লী উন্নয়ন কর্মসূচি IRDP এর ওপর গুরুত্বারোপ করেন এবং বগুড়ায় পল্লী উন্নয়ন একাডেমি প্রতিষ্ঠা করেন। বঙ্গবন্ধু অর্থনীতির ক্ষেত্রে গতিশীলতা আনয়নের লক্ষ্যে শিল্প ঋণ সংস্থা ও বাংলাদেশ শিল্প ব্যাংক প্রতিষ্ঠা করেন। এ সময় তিনি কৃষি ব্যাংক প্রতিষ্ঠা করেন। কৃষি ব্যাংকের ৩৩৫টি শাখা স্থাপন করেন। এছাড়া বিভিন্ন ব্যাংকের ১০৫০টি শাখা দেশের বিভিন্ন স্থানে স্থাপন করেন। সে সময় ঘোড়াশাল সার কারখানা, আশুগঞ্জ কারখানার কাজ, নতুন শিল্প ও কারখানা চালু এবং পুরানো শিল্প কারখানা চালুর উদ্যোগ নেয়া হয়।

ঙ. যোগাযোগ ব্যবস্থার ক্ষেত্রে পদক্ষেপ : মুক্তিযুদ্ধের সময় দেশে সড়ক, রেল ও নৌ যোগাযোগ প্রায় সম্পূর্ণরূপে ধ্বংসপ্রাপ্ত হয়। ধ্বংসপ্রাপ্ত সকল সড়ক সেতু পুনর্নির্মাণ করা হয়। ৯৭টি সড়ক সেতু নির্মাণ করা হয়। বর্তমানে যমুনা নদীর (টাঙ্গাইল-সিরাজগঞ্জ) ওপর যে বঙ্গবন্ধু সেতু রয়েছে তা ১৯৭৪ সালের ৪ নভেম্বর বঙ্গবন্ধু সরকার সেতুর সপ্তাব্যতা রিপোর্ট প্রণয়ন করে। মুক্তিযুদ্ধের সময় ধ্বংসপ্রাপ্ত রেলওয়ের বিভিন্ন ব্রিজসহ ভৈরব সেতু এই সরকার মেরামত করে চলার উপযোগী করে। তাছাড়া নির্মাণাধীন রেলসেতুগুলো ১৯৭৩ সালের মধ্যে কাজ সম্পন্ন হয়। বঙ্গবন্ধুর সময় ঢাকা- চট্টগ্রাম সরাসরি রেল যোগাযোগ চালু হয়।

বঙ্গবন্ধুর আমলে শিপিং কর্পোরেশন চালু হয়। খাদ্য ও মালামাল পরিবহনের জন্য পর্যাপ্ত পরিমাণ নৌকা ও কার্গো তৈরি করা হয়। ১৯৭৪ সালের মধ্যে ১৪টি সমুদ্রগামী জাহাজ সংগ্রহ করা হয়। তাছাড়া নদীতে সারা বছর নাব্যতা ধরে রাখার জন্য নদী খনন কার্যক্রম সে সময় করা হয়। বঙ্গবন্ধুর সময় ১৯৭২ সালেই দেশের অভ্যন্তরীণ রুটে বিমান যোগাযোগ চালু হয়। এ সময় তেজগাঁও ও যশোর বিমানবন্দর চালু হয়। ১৯৭৩ সালের ১৮ জুন ঢাকা-লন্ডন আন্তর্জাতিক রুটে বিশ্বমানের প্রথম ফ্লাইট চালু হয়। বঙ্গবন্ধুর শাসনামলে কুর্মিটোলা আন্তর্জাতিক (বর্তমানে হযরত শাহজালাল বিমানবন্দর) বিমানবন্দরের কাজ শুরু হয়।

যুদ্ধোত্তর বাংলাদেশের বিদ্যুতের ভগ্নদশা ছিল। দেশের বিভিন্ন স্থানে বিদ্যুৎ লাইন ও পোলগুলো বিনষ্ট হয়েছিল। বঙ্গবন্ধুর সরকার বিদ্যুৎ উৎপাদন ও বিতরণের ক্ষেত্রে সাফল্য অর্জন করে। বিদ্যুৎ ব্যবস্থার ক্ষেত্রে নিম্নলিখিত পদক্ষেপগুলো বঙ্গবন্ধু সরকার গ্রহণ করে :

১. ১৫০০ কিলোমিটার নতুন বিদ্যুৎ লাইন স্থাপন।

২. ৪০০ ধ্বংসপ্রাপ্ত সাব স্টেশন পুনর্নির্মাণ।

৩. ২০০ মেগাওয়াট বিদ্যুৎ উৎপাদন ক্ষমতা বাড়িয়ে ১৯৭২ সালের ডিসেম্বর মাসে ৫০০ মেগাওয়াটে উন্নীত করা।

৪. খুলনা-রাজশাহী ও সিদ্ধিরগঞ্জে পাওয়ার স্টেশন পুনঃসংস্কার।

৫. ৫ হাজার বিদ্যুৎ পোল সরবরাহ।

চ. শিক্ষা ক্ষেত্রে পদক্ষেপ :

১৯৭২ সালের ১৫ জানুয়ারি বঙ্গবন্ধু সরকার এক ঘোষণায় যুদ্ধকালীন ৯ মাসের (মার্চ-ডিসেম্বর) সব শ্রেণির ছাত্র-ছাত্রীদের বেতন মওকুফ করে। একই সঙ্গে শিক্ষকদের ৯ মাসের বেতন পরিশোধ করা হয়।

২০ জানুয়ারি (১৯৭২) শিক্ষামন্ত্রী ইউসুফ আলী শিক্ষা ব্যবস্থা পুনর্গঠনের লক্ষ্যে ৫০ কোটি টাকা বরাদ্দের ঘোষণা দেন। এ সময় পঞ্চম শ্রেণি পর্যন্ত বিনা মূল্যে পাঠ্যপুস্তক বিতরণ করা হয়।

স্বাধীন বাংলাদেশের প্রথম বাজেটে প্রতিরক্ষা খাতের চেয়ে শিক্ষা খাতে ৩ কোটি ৭২ লাখ টাকা বেশি বরাদ্দ দেয়া হয়। সে সময় মাদ্রাসা শিক্ষার জন্য ১.২৩ কোটি টাকা বরাদ্দ করা হয়।

স্বাধীন বাংলাদেশের সংবিধানে ১৭ নং অনুচ্ছেদে সার্বজনীন শিক্ষার কথা বলা হয়।

১৯৭২ সালে ২৬ জুলাই বঙ্গবন্ধু ড. মুহাম্মদ কুদরত-এ-খুদাকে সভাপতি করে একটি শিক্ষা কমিশন গঠন করেন। এই শিক্ষা কমিশনের ফলে শিক্ষা ক্ষেত্রে আমুল পরিবর্তন সাধিত হয়। এই কমিশনের অর্ডিন্যান্সের ফলে ১৯৭৩ সালে বিশ্ববিদ্যালয় স্বায়ত্তশাসন লাভ করে। ফলে স্বাধীন চিন্তা ও মুক্তবুদ্ধি চর্চার পথ সুগম হয়।

বঙ্গবন্ধু ৩৬,১৬৫টি প্রাথমিক শিক্ষা প্রতিষ্ঠান ও ১,৫৭,৭৪২ জন শিক্ষকের চাকরি জাতীয়করণ করেন। এ সময় প্রাথমিক, মাধ্যমিক ও কলেজ মিলিয়ে ১ হাজার ৩০০ শিক্ষক নিয়োগ দেয়া হয়। সে সময় নতুন শিক্ষা বোর্ড গঠন করা হয়। একই সঙ্গে ৯০০ কলেজ তবন ও ৪০০ হাই স্কুল পুনর্নির্মাণ করা হয়। বঙ্গবন্ধু সরকার জাতিসংঘের সহায়তায় ৬ কোটি ৩৫ লাখ টাকার পাঠ্যপুস্তক সরবরাহ করে। প্রচলন করেন সদ্য স্বাধীন দেশে গণমুখী ও সার্বজনীন শিক্ষা ব্যবস্থার।

ছ. খাদ্য ঘাটতি পূরণে পদক্ষেপ : মুক্তিযুদ্ধ চলাকালে কৃষি ও শিল্প খাতে উৎপাদন ব্যাপকভাবে ব্যাহত হয়। ফলে ১৯৭২ সালে অনাবৃষ্টি এবং বিধ্বস্ত শিল্প ও কৃষি ব্যবস্থাকে পুনরায় সক্রিয় করে তোলার জন্য উৎপাদন ব্যবস্থা ব্যাহত হয়। ফলে এ সময় দেশে খাদ্যদ্রব্যে অপ্রতুলতা দেখা দেয়াটা অস্বাভাবিক ছিল না। সে সময় বঙ্গবন্ধু সরকার খাদ্য সমস্যা দূরীকরণের লক্ষ্যে প্রয়োজনীয় পদক্ষেপ গ্রহণ করেন। এ সময় আমদানি করা হয় ২৭ লক্ষ টন খাদ্যশস্য। ঐ সময় প্রায় ২৩,১০,৭২১ টন খাদ্য বন্টন করা হয়। রেশনে প্রায় ৯৫ জনকে খাদ্য সরবরাহ করা হয়। ১৯৭২ সালের সেপ্টেম্বর মাসে ৩,০০,০০০ টন খাদ্য সরবরাহ করা হয়। এতসব উদ্যোগ সত্ত্বেও দেশি-বিদেশি চক্রান্ত, মজুদদার, মুনাফাখোর, অসাধু চোরাচালানি গোষ্ঠীর কারসাজি এবং পাকিস্তানপন্থী আমলা ও অন্যান্য গোষ্ঠীর অসহযোগিতার কারণে বঙ্গবন্ধু গৃহীত পরিকল্পনা নানাভাবে বিঘ্নিত হয়।

জ. ত্রাণ ও পুনর্বাসন কার্যক্রম : মুক্তিযুদ্ধের সময় পাকিস্তানি হানাদারদের অত্যাচারে লক্ষ লক্ষ নর-নারী বাস্তুহারা হয়। প্রায় অর্ধকোটি বাড়িঘর আগুনে ভস্মীভূত করা হয়। তখন সংখ্যালঘু সম্প্রদায়ের লোকদের বাড়িঘর ভাংচুর ও ভস্মীভূত করা হয়। প্রায় ১ কোটি মানুষ শরণার্থী হয়ে ভারতে আশ্রয় গ্রহণ করে। দেশ স্বাধীন হবার পর বঙ্গবন্ধু সরকারের জন্য অন্যতম বড় চ্যালেঞ্জ ছিল প্রাণ ও পুনর্বাসন সুষ্ঠভাবে সম্পাদন করা।

বঙ্গবন্ধু সরকার বাস্তুহারাদের পুনর্বাসনের জন্য ১৯,০৮,৭২,০০০ টাকা, ১,৪১,৮১,৮৮৫ মণ খাদ্যশস্য ও পুনর্বাসন কাজের জন্য ২৫,৫৪,৭৮৯ টাকা ব্যয় করা হয়। এছাড়া প্রাথমিক পুনর্বাসন কাজেও ২৫,৬৯,৩০,০০০ টাকা ব্যয় করা হয়। সে সময় ক্ষতিগ্রস্তদের বাসগৃহ নির্মাণ করা হয়েছে ৯,০০,০০০টি এবং সমস্ত ভস্মীভূত ঘরবাড়ি পুনর্নির্মাণ করা হয়।

এ সময় বাংলাদেশ অনুদান এবং ত্রাণ ও পুনর্বাসনের জন্য প্রায় ১০০ কোটি ডলার (বর্তমান হিসাবে প্রায় ৩০০০ কোটি টাকা) মূল্যের সাহায্য লাভ করে। এই কমিটিগুলোর মাধ্যমে সারাদেশে ত্রাণসামগ্রী বিতরণ করা হয়।

ঝ. নারীদের কল্যাণে গৃহীত ব্যবস্থা : বঙ্গবন্ধুর সরকার ছিল নারীদের সমঅধিকারে বিশ্বাসী। নারী শিক্ষা ও তাদের অধিকারের জন্য বিভিন্ন কর্মসূচি বঙ্গবন্ধু হাতে নেন। ১৯৭২ সালে তিনি নারী পুনর্বাসন বোর্ড প্রতিষ্ঠিত করেন। চাকরির ক্ষেত্রে নারীদের জন্য ১০ ভাগ কোটা সংরক্ষণের ব্যবস্থা করেন। নারীদের রাষ্ট্রের মূলধারার কাজে সম্পৃক্ত করার লক্ষ্যে বদরুন্নেসা আহমেদ ও নূরজাহান মুরশিদকে মন্ত্রিসভায় অন্তর্ভুক্ত করেন। ড. নীলিমা ইব্রাহিমকে বাংলা একাডেমির মহাপরিচালক হিসেবে নিয়োগ দেন।

ঞ. জনস্বাস্থ্যে পদক্ষেপ : স্বাস্থ্য সম্পর্কে দেশের অধিকাংশ অসচেতন পরিবারদের স্বাস্থ্যসেবায় বঙ্গবন্ধু সরকার পদক্ষেপ গ্রহণ করেন। দেশ স্বাধীনের পর ৭,৪৮২ জন ডাক্তার, ৮২১ জন নার্স ও ১০৯২ জন ধাত্রী নিয়োগ করা হয়। পাকিস্তান আমলে পূর্ব বাংলায় যেখানে হাসপাতালে ৮,৫৪৯টি শয্যা ছিল, সেখানে স্বাধীন হবার পর ১২,৬০৬টি শয্যায় উন্নীত করা হয়। এ সময় কলেরা-বসন্তের প্রতিষেধক টিকা ৪,৩২,৩৭,০২০ জনকে দেয়া হয়। এ সরকার সে সময় স্বাস্থ্য উন্নয়ন খাতে ১১,৯৫,৬৭,০০০ টাকা ব্যয় করে।

ট. মুক্তিযোদ্ধাদের পুনর্বাসন : মুক্তিযুদ্ধে অংশ নিয়ে যারা দেশকে স্বাধীন করেছেন অগ্রাধিকার ভিত্তিতে তাদের জন্য ব্যবস্থা গ্রহণ করা হয়। শহীদ ও আহত মুক্তিযোদ্ধা পরিবারকে রাষ্ট্র কর্তৃক সাহায্যের ব্যবস্থা করা হয়।

যে সকল ছাত্র মুক্তিযুদ্ধে অংশ নিয়েছিল তাদের পড়ালেখার জন্য রাষ্ট্র তাদের সহায়তা করে। তাছাড়া প্রাপ্তবয়স্ক মুক্তিযোদ্ধাদের বিভিন্ন পেশায় নিয়োজিত করার ব্যবস্থা বঙ্গবন্ধু সরকার করে।

২৪ জানুয়ারি (১৯৭২) টাঙ্গাইলে অস্ত্র আত্মসমর্পণ অনুষ্ঠানে বঙ্গবন্ধু মুক্তিযোদ্ধাদের নিকট থাকা অস্ত্র সমর্পণের জন্য আহ্বান জানান। সেই অনুষ্ঠানে বঙ্গবন্ধু মুক্তিযোদ্ধাদের উদ্দেশ্যে বলেন, আগামী তিন বছর আমি তোমাদের কিছু দিতে পারব না। তিন বছর নতুন যুদ্ধ চলবে। সেই যুদ্ধ দেশ গড়ার যুদ্ধ। অস্ত্র হবে লাঙল আর কোদাল। এছাড়া দেশের বিভিন্ন স্থানে সংস্কারকাজে মুক্তিযোদ্ধাদের স্বেচ্ছাসেবক হিসেবে কাজে লাগান।

ঠ. সামাজিক, সাংস্কৃতিক ও ধর্মীয় ক্ষেত্রে গৃহীত পদক্ষেপ : সদ্য স্বাধীন রাষ্ট্রে অন্যান্য ক্ষেত্রের ন্যায় বঙ্গবন্ধু সাহিত্য-সংস্কৃতি এবং সামাজিক ও ক্রীড়া ক্ষেত্রেও বিশেষ পদক্ষেপ গ্রহণ করেন। স্বাধীন দেশের যুব সম্প্রদায়ের মধ্যে নৈতিকতা ফিরিয়ে আনার লক্ষ্যে ১৯৭২ সালের ১৫ জানুয়ারি সরকারি আদেশের মাধ্যমে মদ, জুয়া, হাউজি ও ঘোড়দৌড় নিষিদ্ধ ঘোষণা করেন। বঙ্গবন্ধুর শাসনামলে ৯টি রাষ্ট্রের সাথে বাংলাদেশ সাংস্কৃতিক চুক্তি সম্পাদন করে। ঢাকার রামপুরায় অবস্থিত বাংলাদেশ টেলিভিশনের বর্তমান ভবনটি বঙ্গবন্ধু সরকারের আমলে কাজ শুরু হয়। সে সময় বঙ্গবন্ধু ঢাকায় শিল্পকলা একাডেমি প্রতিষ্ঠা করেন।

১৯৭২ সালে বাংলাদেশের জাতীয় কবি কাজী নজরুল ইসলাম ভারতে অবস্থান করছিলেন। বঙ্গবন্ধু সরকার কাজী নজরুল ইসলামকে দেশে এনে জাতীয় কবির মর্যাদা দেন। বঙ্গবন্ধু সরকার সংস্কৃতি কর্মীদের জন্য বিভিন্ন আইন চালু করেন। সংস্কৃতিকর্মীদের কাজের পরিধির কথা চিন্তা করে বিভিন্ন প্রতিষ্ঠান তৈরি করেন।

এছাড়া অসহায় ও দুস্থ শিশুদের জন্য ১৯৭৪ সালে বঙ্গবন্ধু সমাজসেবী কল্যাণ ফাউন্ডেশন প্রতিষ্ঠা করেন। বঙ্গবন্ধু সরকার ক্রীড়া ক্ষেত্রে বিশেষ পদক্ষেপ গ্রহণ করেন। স্বাধীন বাংলায় ফুটবল দলের সদস্যদের তার সরকার বিশেষভাবে সম্মানিত করেন। উল্লেখ্য মুক্তিযুদ্ধকালে স্বাধীন বাংলা ফুটবল দল মুক্তিযুদ্ধের পক্ষে জনসচেতনতা ও অর্থ সংগ্রহে অসামান্য ভূমিকা রাখে।

১৯৭৫ সালে বঙ্গবন্ধু ক্রীড়া সেবী কল্যাণ ফাউন্ডেশন গঠিত হয়। বঙ্গবন্ধু সরকার দায়িত্ব নেয়ার পরপরই বাংলাদেশে ইসলাম ধর্মের প্রচার, প্রসার ও প্রাতিষ্ঠানিক ভিত্তি স্থাপন করেন। বঙ্গবন্ধু সব মাদ্রাসা শিক্ষা বোর্ডের পুনর্গঠন করেন। বিশ্বের দ্বিতীয় বৃহত্তম মুসলিম জমায়েত বিশ্ব ইজতেমা বর্তমানে ঢাকার টঙ্গীতে তুরাগ নদীর দুই পাড়ে অনুষ্ঠিত হয়। তাবলীগ জামায়েত এবং এই বিশ্ব ইজতেমার জায়গা সংরক্ষণে বঙ্গবন্ধু যথোপযুক্ত ব্যবস্থা নেন।

১৯৭৫ সালের ২০ মার্চ বঙ্গবন্ধু সরকার ইসলামিক ফাউন্ডেশনের প্রতিষ্ঠার জন্য অধ্যাদেশ জারি করেন। এছাড়া হিন্দু, বৌদ্ধ, খ্রিস্টান ও অন্যান্য ধর্মাবলম্বীদের জন্য তিনি যথাযথ ব্যবস্থা গ্রহণ করেন।

ড. মুক্তিযুদ্ধের স্মৃতিসৌধ সংরক্ষণ : ৩০ লক্ষ প্রাণের বিনিময়ে এবং হাজারো ক্ষয়ক্ষতির মধ্য দিয়ে বাংলাদেশের স্বাধীনতা অর্জিত হয়েছে। যার নেতৃত্ব দিয়েছেন বঙ্গবন্ধু ও তার দল আওয়ামী লীগ। তাই বঙ্গবন্ধু সরকার গঠন করেই মুক্তিযুদ্ধ ও মুক্তিযোদ্ধাদের সম্মান জানানোর জন্য বিভিন্ন স্থানে স্মৃতিসৌধ নির্মাণ করেন। ১৯৭২ সালের ৯ মার্চ সাভার ও মেহেরপুরের মুজিবনগরে স্মৃতিসৌধ নির্মাণ প্রকল্প অনুমোদন করেন। ১৯৭২ সালের ১৬ ডিসেম্বর সাভারে জাতীয় স্মৃতিসৌধের ভিত্তিপ্রস্তর স্থাপন করেন। ১৯৭২ সালের ২২ ডিসেম্বর ঢাকার মিরপুরে শহীদ বুদ্ধিজীবী স্মৃতিস্তম্ভের ভিত্তিপ্রস্তর স্থাপন করেন।

এছাড়া অল্প সময়ের মধ্যে বঙ্গবন্ধু সরকার আরো অনেক গুরুত্বপূর্ণ পদক্ষেপ গ্রহণ করে। উল্লেখযোগ্য পদক্ষেপসমূহ:

১. খাদ্য সরবরাহের জন্য ২৬০০ রেশন ডিলার স্থাপন। ১৯৭০ সালে ছিল ৪০০ রেশন ডিলার।

২. রেশনে খাদ্যের ভর্তুকি দেয়া হয় শতকরা ৫০ থেকে ২৫ ভাগ।

৩. ঢাকা থেকে বিভিন্ন জেলা শহরে যোগাযোগের জন্য ধ্বংসপ্রাপ্ত ২৭৪টি পাকা ব্রিজের মধ্যে ২৩০টি সম্পূর্ণ নির্মাণ ও ৪৪টি আংশিক সংস্কার করা হয়। আরাে ৩৫টি নতুন কালভার্ট ও ছোট পাকা সেতু নির্মাণ করা হয়।

৪. ১৫১ মাইল হাইওয়ের ৮ মাইল নতুন করে এবং ১৩২ মাইল জরুরি ভিত্তিতে সংস্কার করা হয়।

৫. ৩০ মাইল রেললাইন সম্পূর্ণ নতুন পুনঃস্থাপন করা হয়।

৬. রেল ইঞ্জিন ও বগি মেরামত করে সচল করা হয়েছে যথাক্রমে ৩টি ও ৭০টি। ২টি রেল ইঞ্জিন এবং ৭৫টি বগি সংগ্রহ করা হয়।

৭. দূরপাল্লার জন্য ৭৫টি বাস সংগ্রহ করা হয়। অভ্যন্তরীণ রুটের জন্য ২০টি নতুন বাস নামানো হয়। ১০০টি নতুন বাস এক মাসের মধ্যেই সরবরাহের জন্য রিঅ্যাসেম্বল করা হয়।

৮. ৯৯টি খাদ্যশস্য বহনকারী ট্রাকের ব্যবস্থা করা হয়েছে।

৯. বাস-ট্রাকের বডি সংযোজনের জন্য চট্টগ্রামে গান্ধারা ইউনিটকে প্রগতি নামে জরুরি ভিত্তিতে সচল করা হয়েছে।

১০. ২০ কোটি টাকা ব্যয়ে চট্টগ্রামে ও লালমনিরহাট রেল ওয়ার্কশপ পুনঃসংস্কার করা হয়।

১১. ৪০৩টি নতুন কার্গো ইঞ্জিন আমদানি করা হয়েছে, ১৩০টি কার্গো নদীতে নামানো হয়েছে। ৩০০ যাত্রীবাহী নতুন লঞ্চের ব্যবস্থা করা হয়েছে।

১২. ঢাকা-চট্টগ্রামের জন্য ৫টি বেক্রেশিং কোস্টার সংগ্রহ করা হয়েছে।

১৩. ৯টি নতুন শ্যালো অয়েল ট্যাংকার সংগ্রহ করা হয়েছে।

১৪. ১৮টি নতুন অয়েল ট্যাংক লরী সংগ্রহ করা হয়েছে।

১৫. ১৯৭টি অকেজো ভারী শিল্পপ্রতিষ্ঠান সংস্কার করে চালু করা হয়। এর

মধ্যে ৯০টি প্রতিষ্ঠানের শতকরা ৮০ ভাগই সংস্কার করার প্রয়োজন পড়ে। এতে ব্যয় হয় ৩ কোটি ডলার।

১৬. ২৩৭টি রাষ্ট্র মালিকানাধীন ভারী শিল্প কারখানার জন্য প্রয়োজন ছিল ১০ হাজার দক্ষ শ্রমিক (বিহারিরা শ্রমিক ছিল)। বিভিন্ন শিল্প কারখানায় ১৫ হাজার শ্রমিককে প্রশিক্ষণ দেয়া হয়।

১৭. কারখানা পুনরায় চালু করার জন্য ৩৪টি কোটি টাকার কাঁচামাল আমদানি করা হয়েছে।

১৮. উৎপাদিত দ্রব্য বাজারজাত করার জন্য ৫ কোটি টাকা ব্যায়ে বিভিন্ন সেল গঠন।

১৯. শ্রমিকদের পুনর্বাসনের জন্য ২৮ কোটি টাকা ব্যয়।

২০. ৯০০ কলেজ ভবন সংস্কার খরচ ১১ কোটি ২৫ হাজার টাকা, ধ্বংসপ্রাপ্ত ৪০০ হাইস্কুল পুনর্নির্মাণে ব্যয় করা হয়েছে ৩ কোটি টাকা (শতকরা ৬০ ভাগ সংস্কার ও ৪০ ভাগ পুনর্নির্মাণ)।

২১. শিক্ষকদের ৯ মাসের বকেয়া বেতন বাবদ প্রদান করা হয়েছে ৪ কোটি ৩০ লাখ টাকা।

২২. জাতিসংঘের সহায়তায় ৬ কোটি ৩৫ লাখ টাকার পাঠ্যপুস্তক সরবরাহ করা হয়েছে (স্বাধীন সার্বভৌম বাংলাদেশের প্রেক্ষাপটে রচিত)।

২৩. নতুন ৯ হাজার ৩০০ শিক্ষক নিয়োগ (প্রাথমিক, মাধ্যমিক ও কলেজের শিক্ষক)।

২৪. প্রাথমিক বিদ্যালয় সরকারীকরণের পদক্ষেপ নেয়া হয়।

২৫. নতুন শিক্ষা বোর্ড গঠন।

২৬. ১৫০০ কিলোমিটার বিদ্যুৎ লাইন নতুন করে স্থাপনে খরচ পড়েছে ৩ কোটি টাকা।

২৭. কাপ্তাই-বিদ্যুৎ সংস্কার ২ কোটি ২৩ লাখ টাকা।

২৮. ৪০০ ধ্বংসপ্রাপ্ত সাবস্টেশন পুনর্নির্মাণে খরচ পড়েছে ৫ কোটি ৩২ লাখ টাকা। ১৯৭২ সালের নভেম্বরে সব কটি ধ্বংসপ্রাপ্ত সাবস্টেশন নির্মিত হয়ে যায়।

২৯. ২০০ মেগাওয়াট বিদ্যুৎ উৎপাদন ক্ষমতা বাড়িয়ে ১৯৭২ সালের ডিসেম্বরে ৫০০ মেগাওয়াটে উন্নীত করা হয়। সোভিয়েত রাশিয়ার সহযোগিতায় এ কাজ সম্পন্ন হয়।

৩০. খুলনা, রাজশাহী ও সিদ্ধিরগঞ্জের পাওয়ার স্টেশন পুনঃসংস্কারে ৮ কোটি টাকা ব্যয় করা হয়।

৩১. ৫ হাজার বিদ্যুৎ পুল সরবরাহ করা হয়।

৩২. বিহারিদের অনুপস্থিতিতে ৯ হাজার বিদ্যুৎ শ্রমিক নিয়োগ করা হয়।

৩৩. ঢাকাসহ বাংলাদেশের বিভিন্ন জেলা শহরগুলোতে পানি সরবরাহের কাজ প্রায় নতুন করে শুরু করতে হয়। ঢাকায় ৯টি পানি সংরক্ষণ ও সরবরাহ কেন্দ্র স্থাপন করা হয়। ব্যয় হয়েছে ২ কোটি ৭০ লাখ টাকা।

৩৪. শুধু ঢাকা শহরেই দেড় ইঞ্চি ও ২ ইঞ্চি ব্যাসের সরবরাহ লাইন (জি

আই পাইপ) স্থাপন করতে হয় ১১০০ কিলোমিটার। টঙ্গীন্যাশনাল টিউবস উৎপাদিত পাইপ ব্যবহার করা হয়েছিল।

৩৫. পানি সরবরাহ ক্ষেত্রে সারা দেশে ১৭০০ দক্ষ শ্রমিক কর্মচারী নিয়োগ করা হয়।

৩৬. ১৯৭৩ সালের মার্চ মাস পর্যন্ত চট্টগ্রাম এবং মোংলা বন্দর সম্পূর্ণ সচল করা হয়। মাইন মুক্ত করতে গিয়ে সোভিয়েত রাশিয়ার দুজন বিশেষজ্ঞ নিহত হন।

৩৭. বন্দর উন্নয়নের সাথে সাথে চট্টগ্রামে একটি মৎস্য প্রশিক্ষণ কেন্দ্র স্থাপন করা হয়।

৩৮. বন্দরের ক্রেনসহ আনুষঙ্গিক যন্ত্রপাতি ও বন্দর অভ্যন্তরীণ পরিবহনের জন্য ব্যয় করা হয় ৪০ কোটি টাকা।

৩৯. এ বন্দর থেকে ৮০০ কোটি টাকার মাল বিদেশে রপ্তানি করা হয়।

৪০. সর্বমোট ৬টি পণ্যবাহী সামুদ্রিক জাহাজ ও একটি অয়েল ট্যাংকারের ব্যবস্থা করা হয়।

৪১. অভ্যন্তরীণ রুটে ঢাকা-চট্টগ্রাম প্রতিদিন ২টি, ঢাকা-সিলেট ২টি, ঢাকা-যশোর ২টি, ঢাকা-ঈশ্বরদী ১টি করে ফ্লাইট এবং ঢাকা-কলকাতা ফ্লাইট চালু করা হয়। আন্তর্জাতিক লাইনে একটি বোয়িং সংগ্রহ করা হয়।

ঢাকা তেজগাঁও বিমানবন্দর, চট্টগ্রাম, যশোর বিমানবন্দর পুনঃসংস্কার।


১৯৭১ সালে স্বাধীনতা অর্জনের পর বঙ্গবন্ধু তার সহকর্মীদের নিয়ে বাংলাদেশের নিজস্ব অর্থনৈতিক ব্যবস্থা প্রবর্তনের প্রয়াস নেন। এজন্য গঠন করা হয় একটি পরিকল্পনা কমিশন। বঙ্গবন্ধুর ছয় দফার ধ্যানধারণা বাস্তবায়নের লক্ষ্যে পরবর্তীতে স্বাধীন বাংলাদেশের অর্থ মন্ত্রণালয়ের কাজকর্ম শুরু হয়। কৃষি, শিল্প, ভূমি ব্যবস্থাপনা, বৈদেশিক বাণিজ্য, রাজস্ব আদায়পদ্ধতি, সরকারি ব্যয় ইত্যাদি বিষয়ে সরকারের অবস্থান দৃঢ়তর হতে থাকে। পরিকল্পিত উপায়ে দেশ গঠন এবং জনগণের ভাগ্যোন্নয়নে বাংলাদেশের প্রথম পঞ্চবার্ষিকী পরিকল্পনা (১৯৭৩-৭৮) প্রণীত হয়। তৎকালীন প্রধানমন্ত্রী বঙ্গবন্ধু শেখ মুজিবুর রহমানের ইচ্ছা অনুসারে স্বাধীন বাংলাদেশের রাজনৈতিক, সামাজিক ও অর্থনৈতিক বাস্তবতার প্রেক্ষাপটে প্ল্যানিং কমিশন প্রথম পঞ্চবার্ষিকী পরিকল্পনা প্রণয়ন করে। এই পুনর্গঠিত প্ল্যানিং কমিশনের চেয়ারম্যানের দায়িত্ব নিজের হাতে রাখেন বঙ্গবন্ধু। 
প্ল্যানিং কমিশনের কাজের বিষয়ে বলা হয়:
(১) গণপ্রজাতন্ত্রী বাংলাদেশ সরকারের আর্থ-সামাজিক উদ্দেশ্যাবলির সঙ্গে সামঞ্জস্যপূর্ণভাবে দেশের অর্থনৈতিক ও সামাজিক উন্নয়নের জন্য বার্ষিক, পঞ্চ বার্ষিক ও পটভূমি তৈরিতে জাতীয় পরিকল্পনা প্রণয়ন করবে।
(২) জাতীয় পরিকল্পনার রূপরেখার মধ্যে বার্ষিক উন্নয়ন কর্মসূচি তৈরি করবে, পরিকল্পনা বাস্তবায়নের নীতিমালাও নির্ধারণ করবে।
(৩) সম্পাদিত পরিকল্পনার মূল্যায়ন করবে এবং পরিকল্পনা বাস্তবায়নের অগ্রগতির দিকে নিরবচ্ছিন্নভাবে লক্ষ রাখবে। জাতীয় পরিকল্পনার মূল্যায়ন প্রস্তুত করতে এসব করতে হবে।
(৪) অর্থনৈতিক বিষয়গুলো নিয়ে পরীক্ষা-নিরীক্ষা চালাবে এবং অর্থনৈতিক নীতি এবং ব্যবস্থাদি প্রকাশ করবে।
(৫) বহিঃসাহায্যের পরিমাণ নির্ধারণ করে বিদেশ থেকে প্রয়োজনীয় সাহায্যের মোট পরিমাণ এবং প্রকৃতি নিয়ে দেনদরবার করবে।
(৬) জাতীয় পরিকল্পনার মূল্যায়নের সঙ্গে বহিঃঋণ বিষয় পরীক্ষা করে তৎসম্পর্কে প্রতিবেদন উপস্থাপন করবে।
(৭) কার্যকরী পরিকল্পনা এবং উন্নয়নের সমর্থনে অর্থনৈতিক গবেষণার ব্যবস্থা গ্রহণ করে তা এগিয়ে নিতে এবং জরিপ ও প্রয়োজনীয় অনুসন্ধানের কাজ চালিয়ে যেতে হবে।
(৮) জাতীয় পরিকল্পনার বার্ষিক কর্মসূচি এবং অর্থনৈতিক নীতিমালা কার্যকরীভাবে বাস্তবায়নের জন্য প্রাপ্তব্য প্রক্রিয়ার প্রকৃতির বিষয়ে পরামর্শ প্রদান করবে।
(৯) পরিকল্পনা প্রণয়নে উদ্বুদ্ধ করতে এবং প্রয়োজনে তা সূচনা করতে হবে; জাতীয় উদ্দেশ্যের সঙ্গে পরিকল্পনাগুলি সঙ্গতিপূর্ণ কিনা তা নির্ণয় করতে কর্মসূচি গ্রহণ এবং পরিকল্পনা সম্বন্ধে পরীক্ষা এবং পরামর্শ প্রদান করতে হবে।
(১০) অনুমোদিত পরিকল্পনাগুলোতে বিশেষ করে সাহায্য প্রাপ্ত পরিকল্পনাগুলার বাস্তবায়নের অগ্রগতি সম্বন্ধে পর্যালোচনা করতে হবে; এসব বাস্তবায়নে বিলম্বের কারণসমূহ এবং অসুবিধাসমূহকে চিহ্নিত করতে হবে ও তা দূর করার উপায় বের করতে হবে। 
﻿﻿১৯৭১ সালের ৭ মার্চ বঙ্গবন্ধু যে মহাকাব্যিক ভাষণ দিয়েছিলেন, তার মূল কথা ছিল মুক্তি। এই মুক্তি শব্দটির ব্যঞ্জনা ছিল বহুমাত্রিক। রাজনৈতিক স্বাধীনতা ছাড়াও সামাজিক, সাংস্কৃতিক ও অর্থনৈতিক মুক্তির আকাঙ্ক্ষার প্রতিফলন ঘটেছিল এই শব্দে। আজ আমরা বঙ্গবন্ধুর অর্থনৈতিক দর্শন বলতে গণমানুষের জীবনমানের উন্নতিকেই বেশি করে বুঝে থাকি। তিনি যে রাষ্ট্রচিন্তা করতেন, তার মূলে ছিল সাধারণ মানুষ ও তাদের কল্যাণ। তার মতো করে তিনি তাই বৈষম্যহীন সমাজ গড়ার কথা বহাত্তরের সংবিধানের মূলনীতিতে যুক্ত করেছিলেন। তিনি রাজনৈতিক জীবনের বড় অংশই গ্রামে-গঞ্জে ঘুরে ঘুরে কৃষকের দুঃখ-কষ্ট স্বচোখে দেখতেন। শ্রমিকের দুঃখও তিনি জানার চেষ্টা করতেন। কী করে এই শোষিত মানুষের ভাগ্যের পরিবর্তন করা যায়, সেই বিষয়ে তিনি নিরন্তর ভাবতেন। পাকিস্তানের কেন্দ্রীয় সরকারে পূর্ব বাংলার মানুষের তেমন উপস্থিতি ছিল না বলে বঙ্গবন্ধু বরাবরই বাঙালির জন্য ন্যায়বিচারের কথা বলতেন। তিনি পাকিস্তানি এলিটদের প্রধান টার্গেটে পরিণত হন। তাই সুযোগ পেলেই তাকে জেলে ভরা হতো। জেলে বসেও লিখতেন বাঙালির মুক্তি নিয়ে ভাবতেন।
 
তাই স্বাধীনতার পর বঙ্গবন্ধু প্রথমেই স্বদেশের পুনর্বাসন শুরু করে দেন। পরিস্থিতির কারণেই শিল্প কারখানা জাতীয়করণ করেন। তবে এসব কারখানার ব্যবস্থাপনা বোর্ডে ৪০ শতাংশ শ্রমিকের অংশগ্রহণ নিশ্চিত করেন। ক্ষুদ্র ও মাঝারি শিল্পের বিলগ্নিকরণের প্রক্রিয়া শুরু করেন। ভূমি মালিকানার সর্বোচ্চ সীমা নির্ধারণ করে দেন। ১৯৭২ সালেই মার্কিন যুক্তরাষ্ট্র সোনা থেকে ডলারে পরিবর্তন করার প্রথা তুলে নেয়। ফলে ৩ ডলারের এক ব্যারেল তেলের দাম হয়ে যায় ১১ ডলার। প্রতি টন গমের দাম ছিল আগে ৮০ ডলার, হয়ে যায় ২৪০ ডলার। সারের দাম ছিল প্রতি টন ৮০ ডলার, তা বেড়ে গিয়ে দাঁড়ায় ২০০ ডলার। সারা বিশ্বেই মূল্যস্ফীতি হয় আকাশচুম্বী। তারপরেও ১৯৭৪ সালের মূল্যস্ফীতি ৬০ শতাংশকে ১৯৭৫ সালে ৩০-৩৫ শতাংশে নামিয়ে আনতে পেরেছিলেন বঙ্গবন্ধু। মাত্র তিন বছরেই তিনি বাংলাদেশের মাথাপিছু আয় ৯৩ ডলার থেকে টেনে ২৭১ ডলারে উন্নীত করেছিলেন। ১৯৭৪ সালে জাতিসংঘে যে ভাষণটি দিয়েছিলেন, তাতেই প্রতিফলিত হয়েছিল তার গণমুখী আধুনিক অর্থনৈতিক দর্শন। আত্মনির্ভরশীল অর্থনীতি গড়ার পাশাপাশি তিনি একটি ন্যায্য আন্তর্জাতিক অর্থনৈতিক ব্যবস্থারও প্রবক্তা ছিলেন।
 
১৯৭২ সালে বাংলাদেশের অর্থনীতির আকার ছিল মাত্র ৮ বিলিয়ন ডলারের মতো। কী করে সেই অর্থনীতি ২০১৯ সালে ৩০২ বিলিয়নে উন্নিত হল- তা আসলেই অনুভবের বিষয়। অর্থাৎ এই পাঁচ দশকে বাংলাদেশের অর্থনীতি বেড়েছে ৩৮ গুণের মতো। এই ২০০৯ সালেও আমাদের মোট জিডিপির আকার ছিল ১০২.৫ বিলিয়ন ডলার। মাত্র এক দশকেই তা বেড়েছে তিন গুণের মতো। অথচ এর আগের চল্লিশ বছরে প্রতি দশকে বাংলাদেশের জিডিপির আকার বেড়েছে মাত্র ১.৭৬ গুণ। পঁচাত্তর পরবর্তী দশকে প্রবৃদ্ধির গড় হার ছিল ৪ শতাংশ। তার পরের দশকে তা ছিল ৫.২ শতাংশ অথচ ২০০৭-০৮ থেকে ২০১৮-১৯ সময়কালে গড়ে ৭ শতাংশের মতো প্রবৃদ্ধি অর্জন করা সম্ভব হয়েছে।
 
১৯৭৫ সালের ২৬ মার্চ স্বাধীনতা দিবসের চতুর্থ বর্ষ উদযাপন উপলক্ষ্যে সোহরাওয়ার্দী উদ্যানে বঙ্গবন্ধু দ্বিতীয় বিপ্লবের ঘোষণা দেন। এসময় কৃষক-শ্রমিক-ছাত্র-জনতার প্রতি উদাত্ত আহ্বান জানিয়ে বলেন, ‘সমাজ ব্যবস্থায় যেন ঘুণ ধরে গেছে। এই সমাজের প্রতি চরম আঘাত করতে চাই—যে আঘাত করেছিলাম পাকিস্তানিদের। সে আঘাত করতে চাই এই ঘুণে ধরা সমাজ ব্যবস্থাকে। আমি আপনাদের সমর্থন চাই। আমি জানি আপনাদের সমর্থন আছে কিন্তু একটা কথা, এই যে নতুন সিস্টেমে যেতে চাচ্ছি আমি, গ্রামে গ্রামে বহুমুখী কো-অপারেটিভ করা হবে। ভুল করবেন না। আমি আপনাদের জমি নেব না। ভয় পাবেন না যে, জমি নিয়ে যাব। তা নয়। পাঁচ বছরের প্ল্যান—এই বাংলাদেশের ৬৫ হাজার গ্রামে কো-অপারেটিভ হবে। প্রত্যেকটি গ্রামে গ্রামে এই কো-অপারেটিভ-এ জমির মালিকের জমি থাকবে। কিন্তু তার অংশ—যে বেকার, প্রত্যেকটি মানুষ, যে মানুষ কাজ করতে পারে, তাকে কো-অপারেটিভ-এর সদস্য হতে হবে। এগুলো বহুমুখী কো-অপারেটিভ হবে। পয়সা যাবে তাদের কাছে, ওয়ার্কাস প্রোগ্রাম যাবে তাদের কাছে। আস্তে আস্তে ইউনিয়ন কাউন্সিল টাউটদেরকে বিদায় দেওয়া হবে, তা না হলে দেশকে বাঁচানো যাবে না। এই জন্যই ভিলেজ কো-অপারেটিভ হবে। আমি ঘোষণা করছি আজকে যে, পাঁচ বছরের প্ল্যানে প্রত্যেকটি গ্রামে ৫০০ থেকে হাজার ফ্যামিলি পর্যন্ত নিয়ে কম্পলসারি কো-অপারেটিভ হবে।’
দেশের অর্থনীতি নতুন করে গড়ে তুলতে ১৯৭৩ সালে প্রথম পাঁচসালা বা পঞ্চবার্ষিকী পরিকল্পনা গ্রহণ করেন বঙ্গবন্ধু। দারিদ্র দূর করা, সবার জন্য কর্মসংস্থান, খাদ্য, বস্ত্র, বাসস্থান, শিক্ষা ও চিকিৎসার মতো মৌলিক চাহিদা পূরণ, এবং কৃষির আধুনিকায়নের মাধ্যমে উৎপাদন বাড়ানোই ছিলো প্রথম পঞ্চবার্ষিক পরিকল্পনার লক্ষ্য। দায়িত্ব নেয়ার কয়েক মাসের মধ্যে দেশের কৃষি ক্ষেত্রে স্বাভাবিকতা ফিরিয়ে আনেন বঙ্গবন্ধু। কৃষকদের মাঝে বিনামূল্যে সার ও কীটনাশকসহ কৃষি উপকরণ বিতরণ, ভূমিহীন কৃষকদের মাঝে খাসজমি বণ্টন, পাঁচ হাজার টাকার উপরে কৃষিঋণ মওকুফ, ২৫ বিঘা পর্যন্ত জমির খাজনা মওকুফসহ নানা পদক্ষেপ গ্রহণ করেন তিনি।

﻿শিক্ষা নিয়ে বঙ্গবন্ধুর দর্শন আসলে কেমন ছিল? সদ্য স্বাদীন বাংলাদেশের শিক্ষাব্যবস্থাকে উনি কীভাবে গড়তে চেয়েছিলেন? আর আমরা আজ কোথায় আছি? বাংলাদেশের স্বাধীনতার সুবর্ণজয়ন্তী এবং বঙ্গবন্ধুর জন্মশতবার্ষিকীর এই মহালগ্নই হতে পারে বিষয়টি নিয়ে আলোচনার একটি মোক্ষম সময়। তাই বঙ্গবন্ধুর শিক্ষাচিন্তার ওপর আলোচনা করাই এই প্রবন্ধের মূল লক্ষ্য। মূলত- দেশের সামাজিক, রাজনৈতিক এবং অর্থনৈতিক উন্নয়নের জন্য আদর্শ মানবসম্পদ গড়ে তোলাই ছিল বঙ্গবন্ধুর শিক্ষাদর্শনের মূল বিষয়। তিনি বিশ্বাস করতেন, শিক্ষা একটি মানবিক মৌলিক অধিকার এবং ধর্ম-বর্ণ-লিঙ্গ নির্বিশেষে সবার শিক্ষার জন্যই সমান সুযোগ থাকা আবশ্যক।
 
বঙ্গবন্ধুর বিভিন্ন বক্তব্য, নীতি ও কর্মকাণ্ডের মধ্যে শিক্ষা বিষয়ে তার চিন্তাধারা প্রতিফলিত হয়েছে। বঙ্গবন্ধুকে নিয়ে বিভিন্ন তথ্য, দলিল ও প্রকাশনার পর্যালোচনা করে এই বিষয়ে প্রয়োজনীয় তথ্য পাওয়া যায়। বঙ্গবন্ধুর শিক্ষা বিষয়ক চিন্তা ও দর্শনের গুরুত্বপূর্ণ কিছু অংশ তার দুটি বক্তব্যের মাধ্যমে স্পষ্টভাবে প্রতিফলিত হয়; একটি বক্তব্য তিনি দেন ১৯৭২ সালের মার্চে চট্টগ্রামে এবং অন্য বক্তব্যটি দেন ১৯৭৩ সালের মার্চে বাংলাদেশ প্রকৌশল ও প্রযুক্তি বিশ্ববিদ্যালয় (বুয়েট)-এ। ১৯৭২ সালে ড. কুদরাত-ই-খোদাকে প্রধান করে বঙ্গবন্ধু একটি শিক্ষা কমিশন গঠন করেন, যার প্রধান কাজ ছিল চলমান শিক্ষাব্যবস্থাকে মূল্যায়ন করা এবং সত্যিকারের সোনার বাংলা গড়ে তোলার জন্য যথাযথ শিক্ষাব্যবস্থা প্রচলনের ব্যাপারে সুপারিশ করা। শিক্ষা ব্যবস্থার সংস্কারের জন্য শাসনামলের শুরু থেকেই বিশেষ পদক্ষেপ নিয়েছিল বঙ্গবন্ধুর সরকার। বঙ্গবন্ধুর শিক্ষাবিষয়ক চিন্তার সারমর্মটাই এখানে সংক্ষেপে তুলে ধরছি।
 
স্বাধীনতার পর, পাকিস্তান থেকে উত্তরাধিকার সূত্রে প্রাপ্ত দেশের শিক্ষাব্যবস্থা সম্পর্কে হতাশ ছিলেন বঙ্গবন্ধু। ১৯৭২ সালের ৩০ মার্চ, চট্টগ্রামে শিক্ষক ও লেখকদের এক সমাবেশে বক্তব্য রাখার সময় অনুশোচনা প্রকাশ করে তিনি বলেন, এই শিক্ষাব্যবস্থা মানুষকে সত্যিকারের মানুষ হিসেবে তৈরি করতে ব্যর্থ হয়েছে। বিকশিত মানুষ সৃষ্টির পরিবর্তে এটি শুধু আমলা তৈরি করছে। তিনি ভাবতেন, মানুষকে প্রকৃত শিক্ষায় শিক্ষিত করে তুলতে না পারলে সমাজ থেকে দারিদ্র্য এবং বৈষম্য দূর করা যাবে না এবং সমাজতন্ত্র বাস্তবায়ন করা সম্ভব হবে না। গ্রামীণ মানুষের মধ্যে শিক্ষার আলো ছড়িয়ে দেওয়ার জন্য প্রত্যেক শিক্ষক এবং শিক্ষার্থীদের কিছু দিন করে গ্রামাঞ্চলে কাটানোর পরামর্শ দেন তিনি। বঙ্গবন্ধু আভাস দেন, দেশের টেকসই আর্থ-সামাজিক উন্নয়ন বাস্তবায়নের উদ্দেশ্যে শিক্ষাবিদদের নিয়ে একটি শিক্ষা কমিশন গঠন করা হচ্ছে, যার মাধ্যমে একটি শিক্ষাব্যবস্থা প্রতিষ্ঠা করা হবে, যা সমাজতন্ত্র প্রতিষ্ঠায় সহায়তা করবে। তিনি বলেন, পূর্বের সকল শিক্ষা কমিশন বাঙালিদের সাথে বিশ্বাসঘাতকতা করেছে।
 
১৯৭৩ সালের ২০ মার্চ, বাংলাদেশ প্রকৌশল ও প্রযুক্তি বিশ্ববিদ্যালয়-এর প্রথম সমাবর্তন অনুষ্ঠানের বক্তৃতায় শিক্ষা সম্পর্কে তার চিন্তাধারা আরও বিস্তারিতভাবে তুলে ধরেন বঙ্গবন্ধু। সেদিনের অনুষ্ঠানে নতুন স্নাতক সনদধারী এবং শিক্ষকদের সামনে বঙ্গবন্ধু বলেন যে- ব্রিটিশ ঔপনিবেশিক শাসনের দুইশ' বছরের ও পাকিস্তানের ২৫ বছরে গড়ে ওঠা শিক্ষাব্যবস্থা শুধু কেরানি তৈরি করেছে, মানুষ তৈরি করেনি। এজন্য তিনি এমন একটি শিক্ষাব্যবস্থা গড়ে তোলার ওপর জোর দেন, যার মাধ্যমে আদর্শ নাগরিক গড়ে তোলা যাবে এবং যার মাধ্যমে স্বপ্নের সোনার বাংলা নির্মাণে সহায়তা করবে। রাজনৈতিক ও অর্থনৈতিক উন্নয়ন নিশ্চিত করা এবং  সমাজতন্ত্র বাস্তবায়নের জন্য দক্ষ মানবসম্পদ উৎপাদনের প্রয়োজনীয়তার ওপর গুরুত্বারোপ করেন বঙ্গবন্ধু। তিনি বৈদেশিক নির্ভরশীলতার বিরুদ্ধে সবাইকে সতর্ক করে দেন, এবং এটিকে টেকসই আর্থ-সামাজিক উন্নয়নের ক্ষেত্রে একটি বাধা হিসেবে চিহ্নিত করেন। বিদেশের ওপর নির্ভরশীলতা কমানোর জন্য প্রযুক্তিগত জ্ঞান ও দক্ষতা অর্জনের ওপর জোর দেন। তিনি বলেন, কুদরাত-ই-খুদা শিক্ষা কমিশন কাজ করছে এবং আশা করেন যে, এই কমিশন একটা শিক্ষাব্যবস্থা প্রতিষ্ঠার জন্য প্রয়োজনীয় সুপারিশসহ এমন একটি প্রতিবেদন জমা দেবে- যা জাতিকে সমৃদ্ধি ও মুক্তির দিকে নিয়ে যাবে।
 
এই দুই বক্তব্যে বঙ্গবন্ধুর শিক্ষা বিষয়ক চিন্তাভাবনা ও দর্শনের মূল বিষয় উঠে আসে। দেখা যাচ্ছে যে, বঙ্গবন্ধু এমন একটি শিক্ষাব্যবস্থা গড়ে তুলতে চেয়েছিলেন যার মাধ্যমে মানুষকে সৃজনশীল ও উদ্ভাবনী হিসেবে গড়ে তোলা সম্ভব হবে। একটি যথাযথ শিক্ষা ব্যবস্থা গড়ে তোলার মাধ্যমে দেশের সুষম ও টেকসই আর্থ-সামাজিক উন্নয়ন নিশ্চিত করাই ছিল বঙ্গবন্ধুর মূল উদ্দেশ্য। 
 
বঙ্গবন্ধু তার শিক্ষাবিষয়ক ভাবনা শুধু বক্তব্যের মধ্যে সীমাবদ্ধ রাখেননি। তিনি তার দর্শন বাস্তবায়নের জন্য সক্রিয় পদক্ষেপ গ্রহণ করেছেন। শিক্ষাব্যবস্থা সংস্কারের জন্য স্বাধীনতার পরেই (১৯৭২ সালে) কুদরাত-ই-খুদা কমিশন গঠন করেছেন। এই কমিশন ১৯৭৩ সালের জুন মাসে অন্তর্বর্তী প্রতিবেদন এবং ১৯৭৪ সালের মে মাসে চূড়ান্ত প্রতিবেদন প্রকাশ করে। বাংলাদেশ শিক্ষা কমিশন প্রতিবেদন শিরোনামে ৩০৯ পৃষ্ঠার এই প্রতিবেদন প্রকাশ করা হয়, যা এখন পর্যন্ত বাংলাদেশের শিক্ষা ব্যবস্থা সংস্কার বিষয়ে সর্বাধিক বিস্তৃত কাজ, যেখানে শিক্ষা বিষয়ে বঙ্গবন্ধুর চিন্তা ও দর্শনের বহির্প্রকাশ ঘটেছে। এর ভূমিকায় বলা হয়েছে, এই কমিশনের উদ্দেশ্য হচ্ছে 'বিদ্যমান শিক্ষাব্যবস্থার বিভিন্ন ত্রুটি এবং ঘাটতি দূর করা...' এবং দেশের প্রাকৃতিক সম্পদের যথাযথ ব্যবহারের মাধ্যমে 'মানসম্পন্ন জীবনমান' অর্জনের জন্য মানব সম্পদকে প্রশিক্ষণ দেওয়ার সক্ষমতা অর্জন। এতে আরো বলা হয়েছে, এই শিক্ষা ব্যবস্থার চূড়ান্ত লক্ষ্য হলো একটি সমাজতান্ত্রিক সমাজ গড়ে তোলার জন্য মানবসম্পদের উন্নয়ন করা। সবার জন্য শিক্ষা নিশ্চিত না করে কোনো অর্থবহ সামাজিক, রাজনৈতিক এবং অর্থনৈতিক উন্নয়ন অর্জন করা যায় না বলেও উল্লেখ করা হয়েছে এতে। মূলত বঙ্গবন্ধুর দর্শনই প্রতিফলিত হয়েছে এই শিক্ষা কমিশনের সুপারিশমালায়।
 
কমিশনের প্রধান পর্যবেক্ষণগুলোর মধ্যে যেসব বিষয় গুরুত্বের সঙ্গে তুলে ধরা হয়েছে, সেগুলো হলো: শিক্ষকদের প্রশিক্ষণ, মেধাবীদের শিক্ষকতা পেশার প্রতি আকর্ষিত করাে উদ্দেশ্যে শিক্ষকদের জন্য ভালো পারিশ্রমিক নিশ্চিত করা, শিক্ষার সব পর্যায়ে বাংলাকে শিক্ষার মাধ্যম করে তোলার পদক্ষেপ গৃহণ, ইংরেজি ও অন্যান্য গুরুত্বপূর্ণ আন্তর্জাতিক ভাষা শেখার জন্য প্রয়োজনীয় ব্যবস্থা গ্রহণ করা, কারিগরি ও বৃত্তিমূলক শিক্ষার ওপর গুরুত্ব দেওয়া, শিক্ষা ও গবেষণার মাধ্যমে জাতীয় উন্নয়নের সহায়ক হিসেবে উচ্চ-শিক্ষাব্যবস্থাকে গড়ে তোলা, জাতীয় উন্নয়নের জন্য জাতীয় উন্নয়নের জন্য ফলিত গবেষণার উপর জোর দেওয়া এবং বিশ্ববিদ্যালয়ে গবেষণার পরিবেশ সৃষ্টি করা, সবার জন্য শিক্ষার সমান সুযোগ সৃষ্টি এবং শিক্ষাকে একটি বিনিয়োগ হিসেবে বিবেচনা করা। এই কমিশন আরো সুপারিশ করেছে যে, প্রতিবছর জাতীয় আয়ের শতকরা ৫ শতাংশ শিক্ষাখাতে ব্যয় করতে হবে এবং ক্রমান্বয়ে তা ৭ শতাংশে বৃদ্ধির প্রস্তাবও দেওয়া হয় এই প্রতিবেদনে।
 
বঙ্গবন্ধু এই প্রতিবেদনের সুপারিশগুলো আন্তরিকভাবে গ্রহণ করেছেন। কিন্তু ১৯৭৫ সালের আগস্ট মাসে তাকে নির্মমভাবে সপরিবারে হত্যা করার ফলে এগুলো আর বাস্তবায়নের সুযোগ তিনি পাননি। তবে, এই কমিশনের প্রতিবেদন পাওয়ার আগেই, শিক্ষা বিষয়ে নিজের দর্শন বাস্তবায়নের জন্য কিছু পদক্ষেপ গ্রহণ করেন বঙ্গবন্ধু। ১৯৭২ সালে প্রণীত বাংলাদেশের সংবিধানে শিক্ষাকে নাগরিকদের মৌলিক অধিকার হিসেবে তুলে ধরা হয়।
 
১৯৭২ সালে শিক্ষা মন্ত্রণালয় সকল নাগরিকদের শিক্ষা নিশ্চিত করার লক্ষ্যে কিছু গুরুত্বপূর্ণ পদক্ষেপ নেয়। ১৯৭২ সালের ১২ ফেব্রুয়ারি, শিক্ষা মন্ত্রণালয়ের প্রেসনোটে বলা হয়, উচ্চমাধ্যমিক পর্যন্ত বাংলা ভাষাই হবে শিক্ষার মাধ্যম। ফেব্রুয়ারির ১৯ তারিখ অন্য আরো একটি প্রেসনোটের মাধ্যমে জানানো হয়, প্রথম শ্রেণি থেকে পঞ্চম শ্রেণি পর্যন্ত শিক্ষার্থীরা বিনামূল্যে বই পাবে এবং ষষ্ঠ শ্রেণি থেকে দশম শ্রেণি পর্যন্ত শিক্ষার্থীরা পাবে বাজার মূল্যের চেয়ে ৪০ শতাংশ কম দামে। বঙ্গবন্ধুর সরকারের উদ্যোগে ৩৬,১৬৫টি সরকারি প্রাথমিক বিদ্যালয়কে জাতীয়করণ করা হয় এবং বাড়ানো হয় শিক্ষকদের বেতন। এছাড়াও নারীর উন্নয়ন ও নারীর ক্ষমতায়নের জন্য ১৯৭৩ সালের জানুয়ারি মাসে অষ্টম শ্রেণি পর্যন্ত নারীদের অবৈতনিক শিক্ষা চালু করার যুগান্তকারী পদক্ষেপ নিয়েছিলেন বঙ্গবন্ধু।
 
১৯৭৩ সালে বিশ্ববিদ্যালয় আদেশ জারি করে, স্বায়ত্তশাসন প্রদানের মাধ্যমে, দেশের উচ্চ শিক্ষা প্রতিষ্ঠানগুলোকে স্বাধীন চিন্তা ও মত প্রকাশের স্থান হিসেবে গড়ে তুলতে চেয়েছিলেন বঙ্গবন্ধু শেখ মুজিবুর রহমান। ফলে চারটি বিশ্ববিদ্যালয়, যেমন: ঢাকা বিশ্ববিদ্যালয়, রাজশাহী বিশ্ববিদ্যালয়, চট্টগ্রাম বিশ্ববিদ্যালয় এবং জাহাঙ্গীরনগর বিশ্ববিদ্যালয় স্বায়ত্তশাসিত প্রতিষ্ঠান হিসেবে কাজ শুরু করে।
 
শিক্ষাব্যবস্থা নিয়ে বঙ্গবন্ধুর চিন্তা এবং দর্শন এখন আগের চেয়েও বেশি গুরুত্বপূর্ণ। ২০৪১ সালের মধ্যে বাংলাদেশ একটি উন্নত রাষ্ট্রে পরিণত হতে চায়। গুণগত শিক্ষামান নিশ্চিত করা, গবেষণা ও উদ্ভাবনের সুযোগ বৃদ্ধি ছাড়া কোনো দেশ উন্নত রাষ্ট্র হিসেবে মাথা তুলে দাঁড়াতে পারেনি। তাই বঙ্গবন্ধুর শিক্ষাদর্শন বাস্তবায়ন করে দেশের শিক্ষাব্যবস্থাকে আলোকিত মানুষ তৈরি ও কল্যাণমুখী সমাজ দিকে ধাবিত হওয়া আবশ্যক।
﻿﻿﻿একটি দেশের পররাষ্ট্রনীতির প্রণয়ন ও তার বাস্তবায়ন নির্ভর করে দেশটির নেতৃত্বের রাজনৈতিক দর্শন ও বিশ্বের অন্যান্য দেশের সঙ্গে ওই দেশের সম্পর্কের সমীকরণের ওপর। পররাষ্ট্রনীতির সফলতার জন্য শুধু শক্তিশালী পররাষ্ট্রনীতি প্রণয়ন করলেই হয়বে না, পররাষ্ট্রনীতির সফল বাস্তবায়নের জন্য শক্তিশালী নেতৃত্ব থাকতে হয়। একটি রাষ্ট্রের জন্য এই দুইয়ের পারস্পরিক সম্পর্কের গভীরতার ওপরই নির্ভর করে আন্তর্জাতিক ক্ষেত্রে ওই রাষ্ট্রের সাফল্য। বাংলাদেশের ক্ষেত্রেও আমরা এর কোনো ব্যতিক্রম দেখি না।

পাকিস্তানের কারাগার থেকে মুক্ত হয়ে ১৯৭২ সালের ৮ জানুয়ারি লন্ডন পৌঁছান জাতির জনক বঙ্গবন্ধু শেখ মুজিবুর রহমান। তারিখ সন্ধ্যায় তিনি বৈঠক করলেন ব্রিটিশ প্রধানমন্ত্রী এডওয়ার্ড হিথের সঙ্গে। লন্ডন থেকে দেশে ফিরলেন দিল্লি হয়ে ১০ জানুয়ারি। সেখানে বঙ্গবন্ধুকে উষ্ণ সংবর্ধনা দেওয়া হয়। সেদিনের সেই ঐতিহাসিক সংবর্ধনায় উপস্থিত ছিলেন ভারতের রাষ্ট্রপতি ভি ভি গিরি, প্রধানমন্ত্রী শ্রীমতী ইন্দিরা গান্ধীসহ মন্ত্রিপরিষদের অনেক সদস্য ও লাখো ভারতবাসী।

এরপর, দেশের মাটিতে পা রেখেই, নতুন করে সোনার বাংলা গড়ে তোলার ঘোষণা দেন তিনি। রচিত হলো সংবিধান। সেই সঙ্গে প্রণয়ন করা হলো বাংলাদেশের পররাষ্ট্রনীতি। বঙ্গবন্ধুর পররাষ্ট্রনীতির মূল কথা হলো: ‘সবার সঙ্গে বন্ধুত্ব, কারো সঙ্গে বৈরিতা নয়’ এবং ‘বন্ধুত্বপূর্ণ সহাবস্থান’। এর ওপর ভিত্তি করেই আজকের বাংলাদেশ বিশ্ব সমাজের সঙ্গে দৃঢ়তর সম্পর্ক গড়ে তুলতে সক্ষম হয়েছে।

বঙ্গবন্ধু শুধু নিজের দেশের মানুষের কল্যাণের কথাই ভাবেননি, তিনি হৃদয় দিয়ে অনুভব করতেন সারা বিশ্বের নিঃস্ব মানুষের দুঃখ-দুর্দশা। তিনি প্রায়ই বলতেন, ‘বিশ্বটা দুভাগে বিভক্ত—শোষক ও শোষিত। আমি শোষিতদের দলে।’ মূলত বঙ্গবন্ধু ছিলেন এমন একজন বিশ্ব নেতা, যিনি সব সময়ই শোষিতদের পক্ষে কথা বলতেন। তাকে তুলনা করা হতো হিমালয়ের সঙ্গে। তিনি আফ্রিকায় বর্ণবাদের বিরুদ্ধে দাঁড়িয়েছেন; অবসান চেয়েছেন এশিয়া, আফ্রিকা ও লাতিন আমেরিকায় বিদেশি শাসনের। বঙ্গবন্ধু যেমন ফিলিস্তিনিদের সঙ্গে একাত্মতা প্রকাশ করেছেন, তেমনি গণতান্ত্রিকভাবে নির্বাচিত সাইপ্রাস সরকারকে উত্খাতের নিন্দা করেছেন।

প্রথম বিদেশ সফর হিসেবে, ৬ ফেব্রুয়ারি ১৯৭২, ভারতের কলকাতা যান বঙ্গবন্ধু। দমদম বিমানবন্দরে তাকে অভ্যর্থনা জানান ভারতের প্রধানমন্ত্রী ইন্দিরা গান্ধী। সফরকালে দ্বিপক্ষীয় বৈঠকে, বাংলাদেশ থেকে মার্চের মধ্যে সব ভারতীয় সৈন্য প্রত্যাহারের সিদ্ধান্ত হয়। এরই ধারাবাহিকতায় ভারত ১ মার্চ বাংলাদেশ থেকে সৈন্য প্রত্যাহারের ঘোষণা দেয় এবং ১৫ মার্চের মধ্যেই ওই প্রত্যাহার সমাপ্ত হয়।

১৯৭২ সালের ২৯ ফেব্রুয়ারি পাঁচ দিনের এক রাষ্ট্রীয় সফরে তিনি মস্কোর উদ্দেশে ঢাকা ত্যাগ করেন। ১ মার্চ মুক্তিযুদ্ধের আরেক মিত্রদেশ সোভিয়েত ইউনিয়ন সফর করেন বঙ্গবন্ধু। সোভিয়েত ইউনিয়ন সফর ও কমনওয়েলথ সম্মেলনে যোগদান বঙ্গবন্ধুর সফল পররাষ্ট্রনীতির আরও একটি বড় উদাহরণ। মুক্তিযুদ্ধের দিনগুলোতে সোভিয়েত ইউনিয়ন আমাদের সার্বিক সমর্থন দিয়েছিল। জাতিসংঘের নিরাপত্তা পরিষদে স্বাধীন বাংলাদেশের বিরোধিতাকারী প্রস্তাবের বিপক্ষে ‘ভেটো’ ক্ষমতা প্রয়োগ করেছিল দেশটি। সেদিন সোভিয়েত প্রধানমন্ত্রী আলেক্সেই কোসিগিন বিমানবন্দরে বঙ্গবন্ধুকে অভ্যর্থনা জানিয়েছিলেন। তাছাড়া ক্রেমলিনে সোভিয়েত কমিউনিস্ট পার্টির সেক্রেটারি জেনারেল লিওনিদ ব্রেজনেভ এবং তৎকালীন প্রেসিডেন্ট নিকোলাই পদগর্নি বঙ্গবন্ধুকে অভ্যর্থনা জানান।

১৭ মার্চ, ভারতের প্রধানমন্ত্রী ইন্দিরা গান্ধী বাংলাদেশ সফরে আসেন। ওই সফরে দুই দেশের মধ্যে ২৫ বছর মেয়াদের বন্ধুত্ব, সহযোগিতা এবং শান্তি বিষয়ক একটি চুক্তি স্বাক্ষরিত হয়। লন্ডনে চিকিৎসাকালে, বঙ্গবন্ধু ১৮ আগস্ট ব্রিটিশ প্রধানমন্ত্রী এডওয়ার্ড হিথের সঙ্গে সাক্ষাৎ করেন। অপারেশন-পরবর্তী বিশ্রামের জন্য ২১ আগস্ট লন্ডন থেকে তিনি সুইজারল্যান্ডের অতিথি হয়ে জেনেভা যান। সম্পূর্ণ আরোগ্য লাভের পর ১৩ সেপ্টেম্বর সেখান থেকে দেশে ফেরার পথে নয়াদিল্লিতে তিনি ভারতের প্রধানমন্ত্রী ইন্দিরা গান্ধীর সঙ্গে বৈঠক করেন।

১৯৭২ সালে বাংলাদেশ আইএমএফ (১৭ মে), আইএলও (২২ জুন), আন্তঃসংসদীয় ইউনিয়ন (২০ সেপ্টেম্বর), ইউনেসকো (১৯ অক্টোবর), কলম্বো প্ল্যান (৬ নভেম্বর) ও গ্যাটের (৯ নভেম্বর) সদস্য পদ লাভ করে। ৮ আগস্ট বাংলাদেশ জাতিসংঘের সদস্য পদের জন্য জাতিসংঘ মহাসচিবের কাছে আবেদন পাঠায়। দুই দিন পর বঙ্গবন্ধু নিরাপত্তা পরিষদের সব সদস্যকে বাংলাদেশকে সমর্থনের জন্য অনুরোধ করে পত্র লেখেন। ২৩ আগস্ট যুক্তরাজ্য, ভারত, সোভিয়েত ইউনিয়ন ও যুগোস্লাভিয়া এক মিলিত প্রস্তাবে বাংলাদেশকে অন্তর্ভুক্তির জন্য নিরাপত্তা পরিষদকে জোরালো সুপারিশ করে। তবে চীন ওই প্রস্তাবে ভেটো প্রয়োগ করে। যাহোক, শেষ পর্যন্ত ৩০ নভেম্বর সাধারণ পরিষদ প্রস্তাবটি সুপারিশ করে। স্বাধীনতার পর বঙ্গবন্ধুর শাসনামলে আন্তর্জাতিক সংস্থার সদস্যপদ লাভ করে তার মধ্যে অন্যতম হচ্ছে কমনওয়েলথ অব ন্যাশনস্, জোটনিরপেক্ষ আন্দোলন, ইসলামিক সম্মেলন সংস্থা ও জাতিসংঘ। এ ৪টি আন্তর্জাতিক সংস্থার প্রতিটি সম্মেলন ও অধিবেশনগুলোয় বঙ্গবন্ধু ছিলেন আকর্ষণের কেন্দ্রবিন্দু।

১৯৭৩ সালে বিশ্ব শান্তি পরিষদ তাকে জুলিও কুরি শান্তি পদকে ভূষিত করে। রাষ্ট্র পরিচালনার মাত্র ১ বছর ৪ মাসের মাথায় (২৩ মে, ১৯৭৩) বঙ্গবন্ধুকে জুলিও কুরি শান্তি পুরস্কার প্রদানের জন্য বিশ্ব শান্তি পরিষদ যে ঘোষণা দেয়, তার অন্যতম কারণ ছিল সফল পররাষ্ট্রনীতি ও বিশ্বে শান্তির পক্ষে বঙ্গবন্ধুর বলিষ্ঠ ভূমিকা পালন।

১৯৭৩ সালের ৯ ফেব্রুয়ারি জাতিসংঘের মহাসচিব ড. কুর্ট ওয়ার্ল্ডহেইম গণভবনে বঙ্গবন্ধুর সঙ্গে সাক্ষাৎ করেন। যুগোস্লাভিয়ার প্রধানমন্ত্রী বাংলাদেশ সফরে আসেন ২৫ মার্চ। বঙ্গবন্ধু ২৬-৩১ জুলাই প্রেসিডেন্ট জোসিপ ব্রোজ টিটোর আমন্ত্রণে যুগোস্লাভিয়া সফর করেন। সফরকালে প্রেসিডেন্ট টিটো ন্যাম ও জাতিসংঘে বাংলাদেশের সদস্য পদ লাভের ব্যাপারে পূর্ণ সমর্থন জানান। বঙ্গবন্ধু অটোয়ায় ২-১০ আগস্ট অনুষ্ঠিত কমনওয়েলথ সরকারপ্রধানদের সম্মেলনে যোগদান উপলক্ষে কানাডা সফর করেন। তিনি ৫-৯ সেপ্টেম্বর আলজেরিয়ার রাজধানী আলজিয়ার্সে অনুষ্ঠিত চতুর্থ ন্যাম শীর্ষ সম্মেলনে যোগ দেন। ওই সময় তিনি বাদশাহ ফয়সাল, প্রেসিডেন্ট টিটো, প্রেসিডেন্ট আনোয়ার সাদাত, প্রেসিডেন্ট ইদি আমিন, প্রেসিডেন্ট গাদ্দাফি, প্রধানমন্ত্রী তাকেদ্দিন স্লথ প্রমুখ ব্যক্তির সঙ্গে দ্বিপক্ষীয় বৈঠকে মিলিত হন। বঙ্গবন্ধু ১৮ অক্টোবর সাত দিনের এক সফরে টোকিও গমন করেন। এই বছর্ই তিনি স্বল্প সময়ের জন্য মালয়েশিয়া সফরেও গিয়েছিলেন।

১৯৭৩ সালের ২৪ জানুয়ারি বঙ্গবন্ধু ভিয়েতনামের শান্তিচুক্তিকে অভিনন্দন জানান। সেই বছরই বাংলাদেশ এডিবি (১৮ ফেব্রুয়ারি), আইসিএও (২৮ ফেব্রুয়ারি), ইকাফ (২৩ এপ্রিল) এবং ফাও (১২ নভেম্বর)-এর সদস্য পদ লাভ করে। মে মাসে ঢাকায় অনুষ্ঠিত বিশ্ব শান্তি পরিষদের তিন দিনের এশিয়া কনফারেন্সে বঙ্গবন্ধুকে শান্তির জন্য জুলিও কুরি স্বর্ণপদকে ভূষিত করা হয়। বাংলাদেশ ২১ জুলাই সরদার মোহাম্মদ দাউদ খানের নেতৃত্বে আফগানিস্তানের নতুন সরকারকে স্বীকৃতি দেয়। জুলাই মাসে বাংলাদেশ ভিয়েতনামের অস্থায়ী বিপ্লবী সরকারকেও স্বীকৃতি প্রদান করে। বঙ্গবন্ধু ৬ অক্টোবর মধ্যপ্রাচ্যে ইসরায়েলের আগ্রাসনের তীব্র নিন্দা জানান। তিনি মিসর ও সিরিয়ায় এক লাখ পাউন্ড চা প্রেরণের নির্দেশ দেন। এবং আরব-ইসরায়েল যুদ্ধে আহতদের চিকিৎসাসেবা প্রদানের জন্য বঙ্গবন্ধু মিসর ও সিরিয়ায় চিকিৎসকদল প্রেরণ করেন।

১৯৭৪ সালের শুরুতেই চার দিনের এক সফরে বাংলাদেশে আসেন নিউজিল্যান্ডের প্রধানমন্ত্রী নরম্যান এরিক কার্ক। যুগোস্লাভিয়ার প্রেসিডেন্ট জোসিপ ব্রোজ টিটো ২৯ জানুয়ারি থেকে ২ ফেব্রুয়ারি বাংলাদেশ সফর করেন। ফেব্রুয়ারিতে সফরে আসেন ওআইসি মহাসচিব। ২২ ফেব্রুয়ারি পাকিস্তান বাংলাদেশকে স্বীকৃতি দেয়। পরের দিন বঙ্গবন্ধু লাহোরে অনুষ্ঠিত ইসলামী শীর্ষ সম্মেলনে যোগদান করেন। মিসরের প্রেসিডেন্ট আনোয়ার সাদাত ২৫ ফেব্রুয়ারি বাংলাদেশ সফরে আসেন। মার্চ মাসে বাংলাদেশে এক সংক্ষিপ্ত যাত্রাবিরতিকালে আলজেরিয়ার প্রেসিডেন্ট হুয়ারি বুমেদিন বঙ্গবন্ধুর সঙ্গে সাক্ষাৎ করেন।এপ্রিলের শেষ সপ্তাহে বাংলাদেশ সফরে আসেন মিয়ানমারের প্রেসিডেন্ট ইউ নে উইন।

১২ মে পাঁচ দিনের সফরে বঙ্গবন্ধু ভারত যান। ওই সময় দুই দেশের মধ্যে সীমানা চিহ্নিতকরণ চুক্তি স্বাক্ষরিত হয়। সেনেগালের প্রেসিডেন্ট লিওপোল্ড সেংঘর ২৬-২৯ মে বাংলাদেশ সফর করেন। ১ জুন বাংলাদেশের রাষ্ট্রপতি ভুটানের রাজা জিগমে সিংগে ওয়াংচুকের অভিষেক অনুষ্ঠানে যোগ দেন। ভারতের রাষ্ট্রপতি ভি ভি গিরি ১৫ জুন পাঁচ দিনের সফরে ঢাকা আসেন। ওই মাসেই বাংলাদেশ সফর করেন পাকিস্তানের প্রধানমন্ত্রী। সেপ্টেম্বরে দক্ষিণ ভিয়েতনামের প্রেসিডেন্ট নগুয়েন হু থু ঢাকায় এক সংক্ষিপ্ত যাত্রাবিরতি করেন।

১৯৭৪-এর ২২ ফেব্রুয়ারি পাকিস্থান কর্তৃক বাংলাদেশকে স্বীকৃতি দেওয়ার পর, বঙ্গবন্ধু ইসলামিক সম্মেলনে যোগদানের জন্য পাকিস্থান গমন করেন। সেসময় বঙ্গবন্ধু যখন লাহোর বিমানবন্দরে অবতরণ করেন, তখন রাস্তার দু-পাশে দাঁড়িয়ে পাকিস্থানের জনগণ স্লোগান তুলেছে- ‘জিয়ে মুজিব, জিয়ে মুজিব’, অর্থাৎ ‘মুজিব জিন্দাবাদ, মুজিব জিন্দাবাদ’।

১৯৭৪ সালের ১৭ সেপ্টেম্বর, জাতিসংঘ সাধারণ পরিষদ সর্বসম্মতিক্রমে বাংলাদেশকে জাতিসংঘের ১৩৬তম সদস্য হিসেবে গ্রহণ করে। জাতিসংঘ সাধারণ পরিষদে অংশগ্রহণের জন্য ২৩ সেপ্টেম্বর বঙ্গবন্ধু ঢাকা ত্যাগ করেন। ২৪ সেপ্টেম্বর জাতিসংঘের অধিবেশনে সাধারণ পরিষদের অধিবেশনে বাংলায় প্রায় পৌনে এক ঘণ্টা ভাষণ দেন বঙ্গবন্ধু। ১ অক্টোবর তিনি হোয়াইট হাউসে প্রেসিডেন্ট জেরাল্ড ফোর্ডের সঙ্গে সাক্ষাৎ করেন। অক্টোবরের প্রথম সপ্তাহে বঙ্গবন্ধু ইরাক সফরে যান। ওই মাসে মার্কিন পররাষ্ট্রমন্ত্রী কিসিঞ্জার ঢাকা সফরে আসেন। বঙ্গবন্ধু ৫ নভেম্বর মিসর ও ১০ নভেম্বর কুয়েত সফরে যান। একই মাসে পূর্ব জার্মানির প্রধানমন্ত্রী ঢাকায় আসেন। ৩ ডিসেম্বর মালয়েশিয়ার রাজা ঢাকা সফরে আসেন। ১৮ ডিসেম্বর বঙ্গবন্ধু সংযুক্ত আরব আমিরাত সফরে যান। ডিসেম্বর মাসে ঢাকা সফরে আসেন ভুটানের রাজা এবং এফএও-এর মহাপরিচালক।

১৯ জুলাই বাংলাদেশ গণতান্ত্রিকভাবে নির্বাচিত আর্চবিশপ মাকারিয়সের নেতৃত্বাধীন সাইপ্রাস সরকারকে উত্খাতের ঘটনার তীব্র নিন্দা জানায়। বাংলাদেশ ২২ অক্টোবর জাতিসংঘ নিরাপত্তা পরিষদে প্রথম অংশগ্রহণ করেই জাতিসংঘ থেকে দক্ষিণ আফ্রিকাকে বহিষ্কারের দাবি জানায়। বাংলাদেশ আগস্ট মাসে ইসলামী ব্যাংকের প্রতিষ্ঠাতা সদস্য হয়। নভেম্বরে জাপান ও বাংলাদেশ যমুনা নদীর ওপর একটি তিন মাইল দীর্ঘ সেতু নির্মাণের স্থান চূড়ান্ত করে। ১৯ ডিসেম্বর সাধারণ পরিষদ বাংলাদেশকে নামিবিয়া বিষয়ক কমিশনে মনোনয়ন দেয়।

জাপান সফরকালে বঙ্গবন্ধু তৎকালীন ‘যমুনা সেতু’ নির্মাণে জাপানের সহযোগিতার প্রতিশ্রুতি আদায় করে এনেছিলেন; যা আজকে ‘বঙ্গবন্ধু বহুমুখী সেতু’ নামে বাংলাদেশের অর্থনীতির চালিকাশক্তি হিসেবে বিরাট ভূমিকা রেখে চলেছে।

১৯৭৫ সালের ১৯ জানুয়ারি অস্ট্রেলিয়ার প্রধানমন্ত্রী ঢাকা সফরে আসেন। ২০ ফেব্রুয়ারি ঢাকা সফরে আসেন জাপানের যুবরাজ আকিহিতো। একই মাসে নেপালের রাজার অভিষেক অনুষ্ঠানে বাংলাদেশ প্রতিনিধিদল নেপাল যায়। মার্চে ঢাকায় আসেন এশীয় উন্নয়ন ব্যাংক (এডিবি)-এর প্রেসিডেন্ট। দুই দিনের সফরে ১৪ মার্চ ঢাকায় আসেন আফগানিস্তানের প্রেসিডেন্ট মোহাম্মদ দাউদ। ওই মাসে সিডার প্রেসিডেন্টও ঢাকা সফর করেন। বঙ্গবন্ধু ২৭ এপ্রিল জ্যামাইকা যান কমনওয়েলথ শীর্ষ সম্মেলনে অংশগ্রহণের জন্য। বাংলাদেশ ১৯ মে বিশ্ব পর্যটন সংস্থা এবং ২২ মে বিশ্ব স্বাস্থ্য সংস্থার কার্যনির্বাহী পরিষদের সদস্য পদ লাভ করে। ২৩ জুন বাংলাদেশ বিশ্ব খাদ্য পরিষদের ভাইস প্রেসিডেন্ট নির্বাচিত হয়।

জানুয়ারি ১৯৭২ থেকে জুলাই ১৯৭৫, মাত্র সাড়ে তিন বছরে যুদ্ধবিধ্বস্ত সদ্য স্বাধীন বাংলাদেশে ৫০টির মতো রাষ্ট্র বা সরকারপ্রধানের সফরসহ বিভিন্ন পর্যায়ের শতাধিক সফর অনুষ্ঠিত হয়। ওই স্বল্প সময়ে বাংলাদেশ বিশ্বের বিভিন্ন দেশের সঙ্গে সহযোগিতার নানা বিষয়ে ৭০টির বেশি চুক্তি ও সমঝোতা স্মারক স্বাক্ষর করে। অনেক দেশ ও সংস্থা যেমন—সোভিয়েত ইউনিয়ন, সুইডেন, জার্মানি, যুক্তরাষ্ট্র, জাপান, পোল্যান্ড, যুক্তরাজ্য, কানাডা, ডেনমার্ক, অস্ট্রেলিয়া, ফ্রান্স, সংযুক্ত আরব আমিরাত, কাতার, বুলগেরিয়া, বেলজিয়াম, আলজেরিয়া, নেদারল্যান্ডস, জাতিসংঘ, ইউনিসেফ, ডাব্লিউএফপি, আইডিএ, ইউএনএইচসিআর প্রভৃতি বাংলাদেশকে কোটি কোটি ডলারের বিভিন্ন ধরনের ঋণ, সাহায্য ও অর্থনৈতিক সহযোগিতা প্রদান করে।

জাতির জনক বঙ্গবন্ধু শেখ মুজিবুর রহমান জীবিত থাকতেই সৌদি আরব, সুদান, ওমান ও চীন ছাড়া বিশ্বের সব রাষ্ট্রই বাংলাদেশকে একটি স্বাধীন রাষ্ট্র হিসেবে স্বীকৃতি দিয়েছিল। বাংলাদেশের পররাষ্ট্রনীতির সাফল্য এর চেয়ে আর কি হতে পারে? আর এই সাফল্যের পেছনে বঙ্গবন্ধুর নেতৃত্ব, দূরদর্শিতা ও বিশ্বনেতাদের সঙ্গে তার ব্যক্তিগত সম্পর্ক উল্লেখযোগ্য অবদান রেখেছিল। 

﻿﻿বঙ্গবন্ধুর আহ্বানে ’৭১-এর স্বাধীনতা যুদ্ধে নারী-পুরুষ নির্বিশেষে অংশগ্রহণ করেছিল। নারী অস্ত্র হাতে যুদ্ধ করেছে, যুদ্ধাহত মুক্তিযোদ্ধাদের সেবা-শুশ্রুষা করেছে, মুক্তিযোদ্ধাদের তথ্য সরবরাহ করে সহযোগিতা করেছে, স্বামী-সন্তানকে যুদ্ধে পাঠিয়েছে এবং লাখ লাখ মা-বোন নির্যাতনের শিকার হয়ে বিজয়ে অবদান রেখেছেন। বঙ্গবন্ধুর শৈশব থেকেই স্বপ্নের সাথী হয়েছেন বেগম ফজিলাতুননেছা মুজিব। একটি স্বাধীন দেশের জন্মের পেছনে বঙ্গবন্ধুর নামের সঙ্গে যে নামটি উচ্চারিত হয়, তা হচ্ছে ফজিলাতুননেছা মুজিব। তিনি ছিলেন বঙ্গবন্ধুর প্রতিটি কাজের প্রেরণার উৎস। তিনি পর্দার অন্তরালে থেকে নিয়মিত স্বাধীনতা সংগ্রামের প্রেরণা জুগিয়েছেন। একারণেই বঙ্গবন্ধু নারী মুক্তির যে স্বপ্ন দেখেছিলেন, তা বাস্তবায়নের প্রথম ধাপ ১৯৭২-এর সংবিধান। সদ্য স্বাধীন দেশের সংবিধানে তিনি নারী-পুরুষের সমতার দিকে বিশেষ করে নজর দেন। আর এই সংবিধানের ওপর ভিত্তি করেই নারীর ক্ষমতায়নের নানা ক্ষেত্র তৈরি হয়েছে।
 
১৯৭২ সালে সংবিধানের অনুচ্ছেদ ২৭-এ বলা আছে, ‘সকল নাগরিক আইনের দৃষ্টিতে সমান এবং আইনের সমান আশ্রয় লাভের অধিকারী।’ অনুচ্ছেদ ২৮ এ আছে- ১. ‘কেবল ধর্ম, গোষ্ঠী, বর্ণ, নারী পুরুষ ভেদে বা জন্মস্থানের কারণে কোন নাগরিকের প্রতি রাষ্ট্র বৈষম্য প্রদর্শন করিবেন না।’ ২. ‘রাষ্ট্র ও গণজীবনের সর্বস্তরে নারী পুরুষের সমান অধিকার লাভ করিবেন।’
 
সমাজে নারীর অংশগ্রহণ এবং সুযোগ বাড়ানোর জন্য ১৯৭২ সালে বঙ্গবন্ধু সরকারি চাকরির ক্ষেত্রে ১০ ভাগ কোটা সংরক্ষণ করেন। নারীর রাজনৈতিক নেতৃত্ব বিকাশের জন্য সংবিধানের ৬৫(৩) অনুচ্ছেদে নারীর জন্য জাতীয় সংসদের আসন সংরক্ষিত করা হয়। এবং প্রথম সংসদে ১৫ জন নারীকে সংরক্ষিত আসনের সংসদ সদস্য করা হয়। সংরক্ষিত আসনের ব্যবস্থা থাকলেও ৬৫(২) অনুচ্ছেদের অধীনে প্রত্যক্ষভাবে নির্বাচিত ৩০০ আসনেও নারীর অংশগ্রহণে সমান সুযোগ রয়েছে।
 
যুদ্ধের পর সামাজিকভাবে সংকটে পড়া নারীদের সম্মানিত করেন বঙ্গবন্ধু। ১৯৭২ সালে তিনি তাদের ‘বীরাঙ্গনা’ উপাধি দেন।
 
বঙ্গবন্ধু প্রথম পঞ্চবার্ষিক পরিকল্পনায় (১৯৭৩-১৯৭৮) স্বাধীনতা যুদ্ধে ক্ষতিগ্রস্ত নারীদের বিষয়টি প্রাধান্য দেন। তাদের জন্য শিক্ষা, স্বাস্থ্য ও পরিবার পরিকল্পনা ও সমাজকল্যাণমূলক কিছু কর্মসূচি গৃহীত হয়। শহীদের স্ত্রী ও কন্যাদের জন্য চাকরি, ভাতার ব্যবস্থা করা হয়। ১৯৭১ সালে পাকিস্তানি বর্বর সেনাবাহিনী ও তাদের এদেশীয় দোসরদের হাতে নির্যাতিত নারীর গর্ভে অনেক যুদ্ধশিশুর জন্ম হলো। তাদের পরিচয় দেওয়ার মতো কোনো কিছু ছিল না। সমাজ গ্রহণ করতে চাইল না। তাই নির্যাতিত নারীদের পুনর্বাসনের জন্য ১৯৭২ সালেই ‘নারী পুনর্বাসন বোর্ড’ গঠন করেন বঙ্গবন্ধু। তার নির্দেশে দিনরাত পরিশ্রম করে খুঁজে খুঁজে বের করে নির্যাতনের শিকার নারীদের তালিকা করা হয়। তাদের জন্য বিভিন্ন বৃত্তিমূলক কাজের এবং পারিবারিক ও সামাজিকভাবে তাদের পুনর্বাসনের ব্যবস্থা করে সরকার। অধ্যাপক নীলিমা ইব্রাহিম, অ্যাডভোকেট মমতাজ বেগমের মতো তৎকালীন ১১ জন প্রখ্যাত শিক্ষক-নারী নেত্রী ও রাজনৈতিক কর্মী ওই বোর্ডের সদস্য ছিলেন।
 
এদিকে যুদ্ধশিশুদের গ্রহণে প্রস্তুত ছিল না সদ্য স্বাধীন হওয়া বাংলাদেশের মানুষ। মায়েদের পক্ষে সম্ভব ছিল না শিশুদের লালন-পালনের ব্যবস্থা করা। তাই, বিদেশে যুদ্ধশিশুদের দত্তকের ব্যবস্থা করা হয়। বাংলাদেশের পরিবার পরিকল্পনা সমিতি, বাংলাদেশ সেন্ট্রাল অর্গানাইজেশন ফর রিহ্যাবিলিটেশন, মাদার তেরেসার মিশনারিজ অব চ্যারিটির মাধ্যমে বহু যুদ্ধশিশুকে বিদেশে দত্তক দেওয়া হয়। তবে দত্তক হয়নি এমন শিশুদের বিভিন্ন শিশুসদনে পুনর্বাসনের ব্যবস্থা করা হয়েছে।
 
জাতির পিতা নারীর রাজনৈতিক ক্ষমতায়নের বিষয়টি অত্যন্ত গুরুত্বের সঙ্গে ভেবেছেন। ১৯৭৩ সালে তিনি মন্ত্রিসভায় দুজন নারীকে অন্তর্ভুক্ত করেন। তারা ছিলেন- শিক্ষা মন্ত্রণালয়ের দায়িত্বে অধ্যক্ষ বদরুন্নেসা আহমেদ এবং সমাজকল্যাণে বেগম নূরজাহান মুরশিদ।
 
১৯৭৪ সালে নারী উন্নয়ন বোর্ডকে পুনর্গঠন করে সংসদে অ্যাক্টের মাধ্যমে নারী পুনর্বাসন ও কল্যাণ ফাউন্ডেশনে রূপান্তর করা হয়। এই ফাউন্ডেশনের মাধ্যমে নারীর অর্থনৈতিক ক্ষমতায়নের পথটি তৈরি হয়। এই সময় নারী উন্নয়নের জন্য বেশ কিছু পদক্ষেপ গৃহীত হয়। এর মধ্যে উল্লেখযোগ্য হচ্ছে- ১. জেলা ও থানা পর্যায়ে ভৌত অবকাঠামো গড়ে তোলা। ২. বৃত্তিমূলক প্রশিক্ষণের ব্যবস্থা করে নারীর ব্যাপক কর্মসংস্থানের পথ প্রশস্ত করা। ৩. নারীকে উৎপাদনমুখী কর্মকা-ে নিয়োজিত করে তাদের পণ্যের বিক্রয় ও প্রদর্শনীর ব্যবস্থা এবং দিবাযত্ন কেন্দ্র চালু করা। ৪. ক্ষতিগ্রস্ত নারীদের চিকিৎসাসেবা চালু করা এবং তাদের ছেলেমেয়েদের লেখাপড়ার জন্য বৃত্তিপ্রথা চালু। এটি বর্তমানে মহিলা বিষয়ক অধিদফতরের আওতায় ‘দুঃস্থ’ মহিলা ও ‘শিশুকল্যাণ তহবিল’ নামে পরিচালিত হচ্ছে।
 
বঙ্গবন্ধু ব্যক্তিজীবনেও বেগম মুজিবকে অত্যন্ত সম্মানের চোখে দেখতেন। বেগম ফজিলাতুননেছা মুজিবের নানা পরামর্শ অত্যন্ত গুরুত্বের সঙ্গে বিবেচনা করতেন। তিনি বাংলাদেশে প্রথম নারী সংগঠন জাতীয় মহিলা সংস্থার ভিত্তি রচনা করেন। বঙ্গবন্ধু নারীর সার্বিক উন্নয়ন ও তাদের অবস্থার পরিবর্তনের লক্ষ্যে একটি সাংগঠনিক কাঠামো তৈরির জন্য সমাজকল্যাণ মন্ত্রণালয়কে নির্দেশ দেন। এরই পরিপ্রেক্ষিতে গঠিত হয় জাতীয় মহিলা সংস্থা।
 
বঙ্গবন্ধু নারীর অর্থনৈতিক ক্ষমতায়নের ওপর জোর দিয়ে বলতেন, নারীর নিজস্ব আয় থাকলে পরিবারেও সম্মান বাড়ে। যদি তার সামান্য কিছু টাকাও থাকে, পরিবারে তার গুরুত্ব বাড়ে এবং পরিবার তাকে সম্মানের চোখে দেখে। বঙ্গবন্ধু উপলব্ধি করেছিলেন পরিবার থেকেই নারীর ক্ষমতায়ন শুরু করতে হবে। নারীর অর্থনৈতিক স্বাধীনতার জন্য তার উপার্জনের লক্ষ্যে স্বাধীনতার পর নারীকে অর্থনৈতিক কর্মকাণ্ডে সম্পৃক্ত করার জন্য প্রয়োজন হয়ে পড়ে বিভিন্ন প্রশিক্ষণের। এই প্রেক্ষাপটে সমাজকল্যাণ মন্ত্রণালয়ের অধীনে চালু করা হয় বিভিন্ন প্রশিক্ষণ কর্মসূচি। গ্রামীণ নারীরা কৃষিকাজে যুক্ত ছিলেন বলেই তাদের প্রাতিষ্ঠানিকভাবে কৃষিকাজে সম্পৃক্ত করার কথা ভাবেন। এই লক্ষ্যে ১৯৭৩ সালে সাভারে মহিলা বিষয়ক অধিদফতরের ৩৩ বিঘা জমির ওপর চালু করা হয় কৃষিভিত্তিক কর্মসূচি। অর্থনৈতিক, রাজনৈতিক, সাংস্কৃতিক মুক্তির মূল ভিত্তি নারীর শিক্ষা। নারী শিক্ষায় গুরুত্ব দিয়ে জাতির পিতা নারীর জন্য চালু করেন স্থানীয় সরকার ও পল্লী উন্নয়ন মন্ত্রণালয়ের অধীনে গণশিক্ষা কার্যক্রম। নারীরা ব্যাপকভাবে এতে অংশ নেন।
 
বঙ্গবন্ধু শেখ মুজিবুর রহমান মনেপ্রাণে নারী-পুরুষের সমঅধিকারে বিশ্বাস করতেন। নারী-পুরুষ সমানভাবে এগিয়ে না এলে, কোনো দেশের উন্নতি সম্ভব নয় তিনি তা উপলব্ধি করতে পেরেছিলেন। ‘আমার দেখা নয়াচীন’ গ্রন্থে তিনি লিখেছেন- ‘নয়াচীনের মেয়েরা আজকাল জমিতে, ফ্যাক্টরিতে কল-কারখানাতে, সৈন্যবাহিনীতে দলে দলে যোগদান করছে। সত্য কথা বলতে গেলে, একটা জাতির অর্ধেক জনসাধারণ যদি ঘরের কোণে বসে শুধু বংশবৃদ্ধির কাজ ছাড়া আর কোনো কাজ না করে তা হলে সেই জাতি দুনিয়ায় কোনো দিন বড় হতে পারে না। নয়াচীনে পুরুষ ও নারীর সমান অধিকার কায়েম হওয়াতে আজ আর পুরুষ জাতি অন্যায় ব্যবহার করতে পারে না নারী জাতির ওপর।’ তিনি আরও লিখেন, ‘নয়াচীনের উন্নতির প্রধান কারণ পুরুষ ও মহিলা আজ সমানভাবে এগিয়ে এসেছে দেশের কাজে। সমানভাবে সাড়া দিয়েছে জাতি গঠনমূলক কাজে। তাই জাতি আজ এগিয়ে চলেছে উন্নতির দিকে।’
 
জাতির পিতা ১৯৭২ সালের সংবিধানেই নারীকে শিক্ষিত ও দক্ষ মানবসম্পদ হিসেবে গড়ে তোলার যে উদ্যোগ গ্রহণ করেছিলেন, তারই ধারাবাহিকতা চলছে এখন। বাংলাদেশে সব ক্ষেত্রে নারীর অংশগ্রহণ বাড়ছে। সংবিধানের ৯ অনুচ্ছেদের অধীনে স্থানীয় শাসন সংক্রান্ত প্রতিষ্ঠানগুলোর উন্নয়নে নারীর প্রতিনিধিত্ব নিশ্চিত করা হচ্ছে। স্থানীয় সরকার ব্যবস্থায় নারীর রাজনৈতিক নেতৃত্ব বিকাশে প্রয়োজনীয় ব্যবস্থা গ্রহণ করা হয়েছে। ইউনিয়ন পরিষদ, পৌরসভা, উপজেলা, জেলা পরিষদ এবং সিটি করপোরেশনের আইনগুলো যুগোপযোগী করে সরাসরি নির্বাচনের ব্যবস্থা করা হয়েছে। জাতীয় সংসদে সংসদীয় কমিটির প্রত্যেকটিতে নারী সদস্য অন্তর্ভুক্ত করা হয়েছে। ১৯৯৭ সালে স্থানীয় সরকার আইনে সাধারণ আসনে নারী প্রার্থীর অধিকার ঠিক রেখে প্রতি ইউনিয়নে তিনটি সংরক্ষিত আসনে সরাসরি নির্বাচনের বিধান করেন প্রধানমন্ত্রী শেখ হাসিনা। এর ফলে তৃণমূলে নারীর ক্ষমতায়নের পথ সুগম হয়। উপজেলা পরিষদে নারী ভাইস চেয়ারম্যানের পদ সৃষ্টি করা হয়। সেখানে তারা সরাসরি ভোটে নির্বাচিত হয়ে আসেন।
﻿﻿বাংলাদেশের স্বাধীনতার মহান স্থপতি, জাতির পিতা, বঙ্গবন্ধু শেখ মুজিবুর রহমান বিশ্বব্যাপী একজন মুক্তিসংগ্রামী এবং মহান রাজনীতিবিদ হিসেবে পরিচিত। তিনি রাজনীতির মানুষ, রাজনীতিই তার জীবনের ধ্যান-জ্ঞান। তিনিই বাঙালি জাতির শ্রেষ্ঠ জাতীয়তাবাদী নেতা। রাজনৈতিক সত্তাই বঙ্গবন্ধুর সবচেয়ে বড় পরিচয়। তবে শুধু রাজনৈতিক ও অর্থনৈতিক মুক্তিই নয়; বাংলাদেশের ভাষা, ঐতিহ্য ও সংস্কৃতির মুক্তিসংগ্রামের অন্যতম নেতা হিসেবেও গুরুত্বপূর্ণ ভূমিকা পালন করেছেন বঙ্গবন্ধু। মূলত তার সাধনার মধ্য দিয়েই ভাষা, ঐতিহ্য ও সংস্কৃতিকেন্দ্রিক বাঙালি জাতীয়তাবাদের পূর্ণাঙ্গ ভিত্তি রচিত হয়েছে।
 
রাষ্ট্রভাষা আন্দোলনের সময়ও ঐতিহাসিক ভূমিকা পালন করেছেন তরুণ শেখ মুজিবুর রহমান। আধুনিক বিশ্বের বুকে ভাষা, সংস্কৃতি ও রাষ্ট্রভিত্তিক বাঙালি জাতীয়তাবাদের প্রতিষ্ঠাতা তিনি। তবে লেখক হিসেবেও তার জুড়ি মেলা ভার। ‘অসমাপ্ত আত্মজীবনী’ (২০১২), ‘কারাগারের রোজনামাচা’ (২০১৭) এবং ‘আমার দেখা নয়াচীন’ (২০২০) গ্রন্থগুলো মূলত বঙ্গবন্ধুর লেখালেখির ফসল। বাংলাদেশ, বাঙালি জাতি, বাংলা ভাষা এবং বাংলা সাহিত্য- সবকিছুর প্রতিই ছিল বঙ্গবন্ধুর গভীর ভালোবাসা।
 
বঙ্গবন্ধুর বিভিন্ন ভাষণের মাধ্যমেও তার দর্শন, ভাষা ও সাহিত্যচিন্তা সম্পর্কেই ধারণা পাওয়া যায়। ১৯৭৪ সালের ১৮ জানুয়ারি আওয়ামী লীগের দ্বিবার্ষিক অধিবেশনে দেওয়া তার ভাষণ থেকে বাংলার ভাষা সাহিত্য ও সংস্কৃতি নিয়ে বঙ্গবন্ধুর ভাবনার একটা নির্যাস পাওয়া যায়। সেদিন তিনি বলেন, ‘আমরা বাঙালি। আমরা জাতীয়তাবাদে বিশ্বাস করি। আমি যদি ভুলে যাই আমি বাঙালি, সেদিন আমি শেষ হয়ে যাবো। আমি বাঙালি, বাংলা আমার ভাষা, বাংলা আমার দেশ, বাংলার মাটি, আমার প্রাণের মাটি, বাংলার মাটিতে আমি মরবো, বাংলার কৃষ্টি, বাংলার সভ্যতা আমার কৃষ্টি ও সভ্যতা।’
 
বাংলা ভাষার বিকাশ নিয়ে ভাবনা
 
বাংলা ভাষার উন্নতি ও বিকাশের ক্ষেত্র একজন ভাষাতাত্ত্বিকের মতোই ভাবতেন বঙ্গবন্ধু। ১৯৭১ সালের ১৫ ফেব্রুয়ারি বাংলা একাডেমি আয়োজিত ভাষা আন্দোলনের স্মরণ সপ্তাহের উদ্বোধন অনুষ্ঠানে তিনি বলেছেন, ‘মুক্ত পরিবেশেই ভাষার বিকাশ হয়। ঘরে বসে ভাষার পরিবর্তন-পরিবর্ধন করা যায় না। এর পরিবর্তন-পরিবর্ধন হয় ব্যবহারের ভেতর দিয়ে। ভাষার গতি নদীর স্রোতধারার মতো। ভাষা নিজেই তার গতিপথ রচনা করে নেয়। কেউ এর গতি রোধ করতে পারে না। এই মুক্ত পরিবেশে বুদ্ধিজীবীরা নিজেদের অতীত ভূমিকা ভুলে, স্বাজাত্যবোধে উদ্দীপ্ত হয়ে, বাংলা ভাষাকে গণমুখী ভাষা হিসেবে গড়ে তুলুন। জনগণের জন্যেই সাহিত্য। এ দেশের মানুষের অধিকার প্রতিষ্ঠার সংগ্রামে নিজেদের লেখনীর মধ্যে নির্ভয়ে এগিয়ে আসুন, দুঃখী মানুষের সংগ্রাম নিয়ে সাহিত্য সৃষ্টি করুন। কেউ আপনাদের বাধা দিতে সাহস করবে না।’
 
বঙ্গবন্ধু বাংলা ভাষায় বক্তব্য দিতে ভালোবাতেন। বাংলা ভাষার প্রতি শ্রদ্ধাবোধ ও ভালোবাসা থেকেই তিনি বাংলায় বক্তৃতা করতেন। ১৯৫২ সালের অক্টোবরে চীন ভ্রমণকালে, বেইজিংয়ে আয়োজিত দক্ষিণ-পূর্ব এশিয়া ও প্রশান্ত মহাসাগরীয় দেশগুলোর প্রতিনিধিদের শান্তি সম্মেলনে, বঙ্গবন্ধু অংশগ্রহণ করেন। সেখানেও তিনি বাংলা ভাষায় বক্তৃতা করেন; যা ইংরেজি, চীনা, রুশ ও স্প্যানিশ ভাষায় অনুবাদ করে উপস্থিত প্রতিনিধিদের শোনানো হয়। এ প্রসঙ্গে বঙ্গবন্ধু লিখেছেন, ‘পূর্ব পাকিস্তান থেকে আতাউর রহমান খান ও আমি বক্তৃতা করলাম। আমি বাংলায় বক্তৃতা করলাম। আতাউর রহমান সাহেব ইংরেজি করে দিলেন। ... কেন বাংলায় বক্তৃতা করব না? ভারত থেকে মনোজ বসু বাংলায় বক্তৃতা করেছেন। পূর্ব বাংলার ছাত্ররা জীবন দিয়েছে মাতৃভাষার জন্য। কবিগুরু রবীন্দ্রনাথ ঠাকুরকে না জানে এমন শিক্ষিত লোক শুধু চীন কেন, দুনিয়ার অন্যান্য দেশেও আমি খুব কম দেখেছি। আমি ইংরেজিতে বক্তৃতা করতে পারি। তবু আমার মাতৃভাষায় বলা কর্তব্য।’
 
স্বাধীনতার পর, ১৯৭৪ সালের ২৫ সেপ্টেম্বর, জাতিসংঘের সাধারণ পরিষদের অধিবেশনেও বঙ্গবন্ধু তার প্রিয় বাংলা ভাষায় বক্তৃতা করেছেন।
 
শুধু তাই নয়, সর্বোচ্চ শিক্ষার মাধ্যম হিসেবে মাতৃভাষার প্রচলন চাইতেন বঙ্গবন্ধু। ১৯৬৯ সালের ১ আগস্ট, পূর্ব পাকিস্তান আওয়ামী মুসলিম লীগের খসড়া ম্যানিফেস্টো প্রকাশ উপলক্ষে, দেওয়া ভাষণে বঙ্গবন্ধুর ভাষা-ভাবনার সুস্পষ্ট প্রকাশ ঘটে। সেদিনের ভাষণে তিনি বলেন, ‘পাকিস্তানের সর্ব অঞ্চলে মাতৃভাষাকে সর্বোচ্চ শিক্ষার মাধ্যম রূপে গ্রহণ করিতে হইবে। পূর্ব পাকিস্তানে শিক্ষার সর্বস্তরে বাংলা ভাষাকে যত শিগগিরই সম্ভব শিক্ষার মাধ্যম হিসেবে প্রচলন করিতে হইবে এবং পাকিস্তানের সরকারি ও বেসরকারি সকল প্রতিষ্ঠানের এবং ব্যবসা বাণিজ্য ও ব্যবসায়িক জীবনে বাংলা ভাষার ব্যাপক প্রসারের চেষ্টা করিতে হইবে। বাংলা ভাষা, সাহিত্য, সংস্কৃতি ও শিল্পকলার উন্নতি ও বিকাশের জন্য কার্যকরী উৎসাহ প্রদান করিতে হইবে এবং সকল প্রকার প্রয়োজনীয় ব্যবস্থা অবলম্বন করিতে হইবে।’
 
স্বাধীনতার পর অতি অল্প সময়ে বাংলা ভাষায় সংবিধান রচনা করার ক্ষেত্রে বঙ্গবন্ধুর কঠোর নির্দেশ ছিল। এছাড়াও, আদালতের রায় বাংলা ভাষায় লেখার নির্দেশও দিয়েছেন বঙ্গবন্ধু। যথাযথ পরিভাষা না থাকার কারণেই রাষ্ট্রের সর্বত্র বাংলা ভাষা ব্যবহারে সমস্যা দেখা দিতে পারে, এ কথা অনুধাবন করে ১৯৭১ সালের ১৫ ফেব্রুয়ারি বাংলা একাডেমি প্রাঙ্গণে বঙ্গবন্ধু বলেন, ‘আমি ঘোষণা করছি, আমাদের হাতে যেদিন ক্ষমতা আসবে, সেদিন থেকেই দেশের সর্বস্তরে বাংলা ভাষা চালু হবে। বাংলা ভাষার পণ্ডিতরা পরিভাষা তৈরি করবেন, তারপর বাংলা ভাষা চালু হবে, সে হবে না। পরিভাষাবিদরা যত খুশি গবেষণা করুন, আমরা ক্ষমতা হাতে নেওয়ার সঙ্গে সঙ্গে বাংলা ভাষা চালু করে দেবো, সে বাংলা যদি ভুল হয়, তবে ভুলই চালু হবে, পরে তা সংশোধন করা হবে।’
 
কবি সাহিত্যিকদের প্রতি বঙ্গবন্ধুর আহ্বান
 
কেবল মাতৃভাষা বাংলা নয়, বাংলা সাহিত্যের প্রতিও ছিল বঙ্গবন্ধুর গভীর অনুরাগ। বক্তৃতায় বঙ্গবন্ধু রবীন্দ্রনাথ আর নজরুলের কবিতা অবলীলায় উচ্চারণ করতেন। সাহিত্যের মাধ্যমে তিনি গণমানুষের উন্নতির কথা ভেবেছেন, সাহিত্যিকদের সাধারণ মানুষের কাতারে নেমে আসার আহ্বান জানিয়েছেন। বঙ্গবন্ধু মনে করতেন, জনগণ থেকে বিচ্ছিন্ন হয়ে কোনোদিনই মহৎ সাহিত্য রচিত হতে পারে না। কেবল শহর নয়, গ্রামীণ জীবন ও জনপদকেও সাহিত্যের মাধ্যমে ফুটিয়ে তোলার কথা বলেছেন বঙ্গবন্ধু। ১৯৭৪ সালে বাংলা একাডেমি আয়োজিত জাতীয় সাহিত্য সম্মেলনে প্রধান অতিথির ভাষণে বঙ্গবন্ধু শেখ মুজিবুর রহমান সাহিত্য প্রসঙ্গে বলেন, 'আজকে যখন দেশ স্বাধীন হয়েছে; তখন সাহিত্যিক, শিল্পী ও সংস্কৃতিসেবীদের কাছে আমার প্রত্যাশা আরও অধিক। যারা সাহিত্য সাধনা করছেন, শিল্পের চর্চা করছেন, ঐতিহ্য ও সংস্কৃতির সেবা করছেন, তাদেরকে দেশের জনগণের সঙ্গে গভীর যোগসূত্র রক্ষা করে অগ্রসর হতে হবে। দেশের জনগণের চিন্তাভাবনা, আনন্দ-বেদনা এবং সামগ্রিক তথ্যে তাদের জীবনপ্রবাহ আমাদের সাহিত্যে ও শিল্পে অবশ্যই ফুটিয়ে তুলতে হবে।'
 
তিনি আরো বলেন, 'সাহিত্যশিল্পকে কাজে লাগাতে হবে তাদের (সাধারণ মানুষের) কল্যাণে। আজ আমাদের সমাজের রন্ধ্রে রন্ধ্রে যে দুর্নীতির শাখা-প্রশাখা বিস্তার করেছে, আপনাদের লেখনির মাধ্যমে তার মুখোশ খুলে ফেলুন; দুর্নীতির মূলোচ্ছেদে সরকারকে সাহায্য করুন। আমি সাহিত্যিক নই, শিল্পী নই, কিন্তু আমি বিশ্বাস করি যে, জনগণই সব সাহিত্য ও শিল্পের উৎস। জনগণ থেকে বিচ্ছন্ন হয়ে কোনোদিন কোনো মহৎ সাহিত্য বা উন্নত শিল্পকর্ম সৃষ্টি হতে পারে না।'
 
এমনকি ১৯৬৯ সালের ২২ ফেব্রুয়ারি আগরতলা ষড়যন্ত্র মামলা থেকে মুক্ত হওয়ার পর, পরদিন (২৩ ফেব্রুয়ারি) ঢাকার সোহরাওয়ার্দী ময়দানে বঙ্গবন্ধু উপাধিতে ভূষিত করা হয় বাঙালির সর্বোচ্চ নেতা শেখ মুজিবুর রহমানকে। সেদিনের সংবর্ধনা সভায় বাঙালির সংস্কৃতি সম্পর্কে বঙ্গবন্ধু বলেন, ‘আমরা মীর্জা গালিব, সক্রেটিস, শেকসপিয়র, এরিস্টটল, দান্তে, লেনিন, মাও সে তুং পড়ি জ্ঞান আহরণের জন্য। আর দেউলিয়া সরকার আমাদের পাঠ নিষিদ্ধ করে দিয়েছে রবীন্দ্রনাথের লেখা, যিনি একজন বাঙালি কবি এবং বাংলায় কবিতা লিখে যিনি বিশ্বকবি হয়েছেন। আমরা রবীন্দ্রনাথের বই পড়বই, আমরা রবীন্দ্রসঙ্গীত গাইবই এবং রবীন্দ্রসঙ্গীত এই দেশে গীত হবেই।’ স্বাধীনতার পর, রবীন্দ্রনাথের ‘আমার সোনার বাংলা আমি তোমায় ভালোবাসি’ গানটিকে বঙ্গবন্ধু নির্বাচন করেন বাংলাদেশের জাতীয় সঙ্গীত হিসেবে।
 
বঙ্গবন্ধু শেখ মুজিবুর রহমান মর্মে-মর্মে রাজনীতিবিদ হয়েও ভাষা-সাহিত্য-সংস্কৃতি সম্পর্কে গভীর দর্শন বহন করতেন। যা ফুটে উঠতো তার বিভিন্ন বক্তব্য। এমনি এমনি তো তিনি রাজনীতির কবি হয়ে ওঠেননি। তার লেখা ও বক্তৃতায়ও লোকভাষা এবং আঞ্চলিক ভাষা ব্যবহারের বিস্ময়কর সার্থকতা লক্ষ করা যায়। এর সর্বোৎকৃষ্ট উদারহরণ হলো ১৯৭১ সালের ৭ মার্চের ঐতিহাসিক ভাষণটি।
 
বাংলা ভাষা ও সংস্কৃতি বিকাশে পৃষ্ঠপোষকতা
 
১৯৭০ সালের সাধারণ নির্বাচনে বঙ্গবন্ধুর নেতৃত্বে আওয়ামী লীগ বিপুল ভোটে জয়লাভ করে। কেন্দ্রীয় আইনসভায় (জাতীয় পরিষদ) আওয়ামী লীগ ৩১৩ টি আসনের মধ্যে ১৬৭ টি আসন লাভ করে নিরঙ্কুশ সংখ্যাগরিষ্ঠতা অর্জন করে। নির্বাচনের পরপরই বঙ্গবন্ধু বাংলার কবি সাহিত্যকদের বাংলা ভাষা ও সংস্কৃতির বিকাশে আত্মনিয়োগ করার আহ্বান জানান।
 
তিনি তৎকালীন সংস্কৃতি ও চলচিত্র বিষয়ক সাপ্তাহিকী পূর্বানীর ষষ্ঠ প্রতিষ্ঠা বার্ষিকী উপলক্ষে, ৩১ ডিসেম্বর ১৯৭০ ঢাকার হোটেল পূর্বানীর এক অনুষ্ঠানে বলেন, 'জনগণের স্বার্থে এবং বাংলা ভাষা ও সংস্কৃতিকে নতুন করে গড়ে তুলতে সাহিত্যকদের প্রাণ খুলে আত্মনিয়োগ করার জন্য আমি আবেদন জানাচ্ছি। আমি তাদের আশ্বাস দিচ্ছি- শিল্পী, কবি এবং সাহিত্যকদের সৃষ্টিশীল বিকাশের যেকোনো অন্তরায় আমি এবং আমার দল প্রতিহত করবে। আজ আমাদের সংস্কৃতির সামনে কোনো চক্রান্ত নেই, শাসন বা নিয়ন্ত্রণের বেড়াজাল নেই। শিল্পী সাহিত্যিকরা আর মুষ্টিমেয় সুবিধাভোগী ব্যক্তিবর্গের জন্যে সংস্কৃতি চর্চা করবেন না। দেশের সাধারণ মানুষ, যারা আজও দুঃখী, যারা আজও নিরন্তন সংগ্রাম করে বেঁচে আছে, তাদের হাসি কান্না, সুখ দুঃখকে শিল্প সাহিত্য সংস্কৃতির উপজীব্য করার জন্যে শিল্পী, সহিত্যিক সংস্কৃতি সেবীদের প্রতি আহ্বান জানাচ্ছি।'
 
১৯৭১ সালের ৪ জানুয়ারি, ছাত্রলীগের ২৩ তম প্রতিষ্ঠা বার্ষিকীর অনুষ্ঠানে, অত্যন্ত ক্ষোভের সাথে বঙ্গবন্ধু বলেন, 'অতীতে বাংলাদেশের গৌরবময় ইতিহাসকে বিকৃত করার সুপরিকল্পিত চেষ্টা করা হয়েছে। বাংলা ভাষা, সংস্কৃতি এবং ঐতিহ্যকে ধ্বংস করার চেষ্টা করা হয়েছে। আমার মুখের ভাষাকে কেড়ে নেওয়ার চেষ্টা করা হয়েছে। আমরা আন্দোলন করে তা রুখেছি। রবীন্দ্রনাথ ঠাকুর ও কাজী নজরুল ইসলামকে বাদ দিয়ে বাংলাভাষা এবং সাহিত্যের কথা ভাবা যায় না। কিন্তু এর ওপর বারবার হামলা এসেছে। ভেবে অবাক হতে হয়- কাজী নজরুলের কবিতার শব্দ পরিবর্তন করা হয়েছে। গানের শব্দ বদল করে রেডিওতে গাওয়া হয়েছে।'
 
বঙ্গবন্ধু বাংলার কবি সাহিত্যিকদের বাংলা ভাষা ও সংস্কৃতির বিকাশে আত্মনিয়োগের আহ্বান জানিয়েই কেবল ক্ষান্ত থাকলেন না, তিনি ঘোষণা করলেন ক্ষমতা গ্রহণের দিন থেকেই তিনি সরকারি অফিস আদালতে বাংলা ভাষা চালু করবেন। ১৯৭১ সালের ১৫ ফেব্রুয়ারি বাংলা একাডেমির একুশের অনুষ্ঠানের উদ্বোধনী ভাষণে তিনি বললেন, 'ভাষা আন্দোলনের শহীদদের প্রতি শ্রদ্ধা জ্ঞাপন করে আমি ঘোষণা করছি যে, আমার দল ক্ষমতা গ্রহণের দিন থেকেই সকল সরকারি অফিস-আদালত ও জাতীয় জীবনের অন্যান্য ক্ষেত্রে বাংলা চালু করবে। এ ব্যাপারে আমরা পরিভাষা সৃষ্টির জন্যে অপেক্ষা করবো না। কারণ তাহলে সর্বক্ষেত্রে কোনোদিনই বাঙলা চালু করা সম্ভব হবে না। এই অবস্থায় কিছু কিছু ভুল হবে, কিন্তু তাতে কিছু যায় আসে না। এভাবেই অগ্রসর হতে হবে।'
 
বঙ্গবন্ধু ৭ কোটি বাঙালিকে দেওয়া তার প্রতিশ্রুতি রক্ষা করেছিলেন। দেশ স্বাধীনের পরপরই, ১৯৭২ সালের সংবিধানের ৩ নম্বর অনুচ্ছেদে বাংলাকে রাষ্ট্রভাষা হিসেবে স্বীকৃতি প্রদান করেন বঙ্গবন্ধু।
﻿﻿১৯২০ সালের ১৭ মার্চ, গোপালগঞ্জের অজপাড়াগাঁ টুঙ্গিপাড়ায় জন্ম নেন বঙ্গবন্ধু শেখ মুজিবুর রহমান। ছোট বেলা থেকেই তিনি ছিলেন ক্রীড়াপ্রেমী। দেশ স্বাধীনের পর তাই ক্রীড়াঙ্গনের উন্নয়নে নিয়েছিলেন যুগোপোযুগী পরিকল্পনা। তার সময়োচিত সিদ্ধান্তগুলোই আজ দেশকে এগিয়ে নিয়ে যাচ্ছে সাফল্যের শিখরে। ক্রীড়ার প্রতি ঝোঁক থেকেই, দেশ স্বাধীন হওয়ার পরেই বঙ্গবন্ধু নজর দিয়েছেন ক্রীড়াঙ্গনের উন্নয়নে। ১৯৭২ সালে গঠন করলেন বাংলাদেশ ক্রিকেট কন্ট্রোল বোর্ড, যা বর্তমানে বাংলাদেশ ক্রিকেট বোর্ড (বিসিবি) নামে পরিচিত। শুধু তাই নয় ক্রীড়ার সমন্বয় ও সুষ্ঠু পরিচালনার জন্য একই বছরে (১৯৭২) প্রতিষ্ঠা করলেন বাংলাদেশ ক্রীড়া নিয়ন্ত্রণ সংস্থা। এটি এখন জাতীয় ক্রীড়া পরিষদ (বিকেএসপি) হিসেবে পরিচিত, যা বাংলাদেশ সরকার কর্তৃক পরিচালিত এবং যুব ও ক্রীড়া মন্ত্রণালয়ের অন্তর্ভুক্ত ক্রীড়া নিয়ন্ত্রণ সংস্থা। এই সংস্থাই এখন বাংলাদেশ সরকারের পৃষ্ঠপোষকতায় প্রায় ৪৫টি খেলাধুলা বিষয়ক পৃথক সংস্থাকে নিয়ন্ত্রণ করে। যার মধ্যে বাংলাদেশ ফুটবল ফেডারেশন (বাফুফে) অন্যতম। দেশের ফুটবলের সর্বোচ্চ এই সংস্থা বাফুফে-ও প্রতিষ্ঠা পেয়েছিল ১৯৭২ সালে। স্বাধীনতার পর,  ক্রীড়াঙ্গনের সার্বিক বিকাশের প্রয়োজনীতা অনুভব করে তিনি ক্রীড়া ও যুব মন্ত্রণালয় গঠন করেন। মুক্তিযুদ্ধ চলাকালীন তাৎপর্যপূর্ণ ভূমিকা রাখায় তিনি স্বাধীন বাংলা ফুটবল দলের সদস্যদের জন্য চাকরির সুব্যবস্থা করে দেন এবং তাদের সার্বিক দায়িত্ব নেন।
 
এখানেই থেমে থাকেননি তিনি। ফুটবলার ক্রীড়াবিদদের সর্বোচ্চ মর্যাদা দিয়ে তিনি 'বাংলাদেশ স্পোর্টস কাউন্সিল আইন' পাশ করেন। ১৯৭৫ সালের ৬ আগস্ট, তিনি খেলোয়াড় ও তাদের পরিবারদের পাশে থাকার স্বার্থে এবং সার্বিক সহযোগিতা দেওয়ার লক্ষ্যে 'বঙ্গবন্ধু ক্রীড়াসেবী কল্যাণ পরিষদ' নামে একটি প্রস্তাব অনুমোদন দেন। কিন্তু পরিবারসহ তাকে বর্বরভাবে হত্যার পর সেটির বাস্তবায়ন থেমে যায়। তবে, প্রায় চার দশক পর, বঙ্গবন্ধুকন্যা প্রধানমন্ত্রী শেখ হাসিনা ২০১১ সালে 'বঙ্গবন্ধু ক্রীড়াসেবী কল্যাণ পরিষদ, আইন ২০১১' পাশ করিয়ে আনেন এবং বর্তমানে সেই আইনের ধারার প্রয়োগ হচ্ছে বিভিন্নভাবে।
 
সব খেলার প্রতি দুর্বলতা ছিল ক্রীড়াপ্রেমী বঙ্গবন্ধুর। তবে, ফুটবলের জন্য একটু বিশেষ দুর্বলতা ছিল তার। ফুটবল মাতানোর পাশাপাশি ভলিবল ও হকিতেও নিজের সাফল্যের স্বাক্ষর রেখেছেন তিনি।
 
ঢাকা ওয়ান্ডারর্স ক্লাব ও বঙ্গবন্ধু
 
কিন্তু স্কুল বা কলেজ মাঠ নয়, বঙ্গবন্ধু আলো ছড়িয়েছেন আরো বড় পরিসরেও। খেলেছেন বিখ্যাত এবং তৎকালীন পূর্ব পাকিস্তান ঢাকা লীগের সবচাইতে সফলতম ক্লাব 'ঢাকা ওয়ান্ডারর্স' এ। জেলা দলের হয়ে নানান টুর্নামেন্ট অংশগ্রহণের পরে, ১৯৪১ সালে ওয়ান্ডার্স ক্লাবে তিনি যোগ দেন স্ট্রাইকার হিসেবে। পরবর্তীতে দুই বছর নিয়মিত সেকেন্ড ডিভিশন খেলেছেন। অধিকাংশ সময় 'নয় বা দশ' জার্সিই পড়তেন, আবার দলটির অধিনায়কত্বও করেছেন। তার নেতৃত্বে ওয়ান্ডার্স ক্লাব বগুড়ায় অনুষ্ঠিত একটি টুর্নামেন্টেও জয়লাভ করে এবং টুর্নামেন্টের ফাইনালে জোড়া গোল করেছিলেন তিনি।
 
গজনবী নামে তৎকালীন সুপরিচিত এক ফুটবলার বঙ্গবন্ধুর খেলা দেখে বলেছিলেন, 'তিনি যদি রাজনীতিতে না জড়িয়ে খেলা চালিয়ে যেতেন, তাহলে আমরা নিশ্চিতভাবেই এশিয়ার প্রথম সারির একজন স্ট্রাইকার পেতাম।' শুধু ফুটবল খেলার মধ্যে নিজেকে সীমাবদ্ধ রাখেননি তিনি। পাশাপাশি ওয়ান্ডার্স ক্লাবের ভলিবল ও হকি দলেরও সদস্য ছিলেন।
 
স্কুল জীবনের খেলাধুলার স্মৃতি
 
বঙ্গবন্ধু নিজেও ফুটবল খেলতেন। ক্রীড়ার সঙ্গে তার আবেগ কতটা জড়িয়ে ছিল, সেই গল্পটা তিনি উল্লেখ করতে ভোলেননি ‘অসমাপ্ত আত্মজীবনী’তে। তিনি লিখেছেন, ‘আমি আস্তে আস্তে রাজনীতির মধ্যে প্রবেশ করলাম। আব্বা আমাকে বাধা দিতেন না, শুধু বলতেন, লেখাপড়ার দিকে নজর দেবে। লেখাপড়ায় আমার একটু আগ্রহও তখন হয়েছে। কারণ, কয়েক বৎসর অসুস্থতার জন্য নষ্ট করেছি। স্কুলেও আমি ক্যাপ্টেন ছিলাম। খেলাধুলার দিকে আমার খুব ঝোঁক ছিল। আব্বা আমাকে বেশি খেলতে দিতে চাইতেন না। কারণ আমার হার্টের ব্যারাম হয়েছিল। আমার আব্বাও ভাল খেলোয়াড় ছিলেন। তিনি অফিসার্স ক্লাবের সেক্রেটারি ছিলেন। আর আমি মিশন স্কুলের ক্যাপ্টেন ছিলাম। আব্বার টিম ও আমার টিমে যখন খেলা হতো, তখন জনসাধারণ খুব উপভোগ করত। আমাদের স্কুল টিম খুব ভালো ছিল। মহকুমায় যারা ভাল খেলোয়াড় ছিল, তাদের এনে ভর্তি করতাম এবং বেতন ফ্রি করে দিতাম।’
 
‘১৯৪০ সালে আব্বার টিমকে আমার স্কুল টিম প্রায় সকল খেলায় পরাজিত করল। অফিসার্স ক্লাবের টাকার অভাব ছিল না। খেলোয়াড়দের বাইরে থেকে আনত। সবই নামকরা খেলোয়াড়। বংসরের শেষ খেলায় আব্বার টিমের সাথে আমার টিমের পাঁচ দিন ড্র হয়। আমরা তো ছাত্র; এগারজনই রোজ খেলতাম, আর অফিসার্স ক্লাব নতুন নতুন প্লেয়ার আনত। আমরা খুব ক্লান্ত হয়ে পড়েছিলাম। আব্বা বললেন, “কাল সকালেই খেলতে হবে। বাইরের খেলোয়াড়দের আর রাখা যাবে না, অনেক খরচ।”
 
আমি বললাম, “আগামীকাল সকালে আমরা খেলতে পারব না, আমাদের পরীক্ষা।” গোপালগঞ্জ ফুটবল ক্লাবের সেক্রেটারি একবার আমার আব্বার কাছে আর একবার আমার কাছে কয়েকবার হাঁটাহাঁটি করে বললেন, “তোমাদের বাপ-ব্যাটার ব্যাপার, আমি বাবা আর হাঁটতে পারি না।”
 
আমাদের হেডমাস্টার তখন ছিলেন বাবু রসরঞ্জন সেনগুপ্ত। আমাকে তিনি প্রাইভেটও পড়াতেন। আব্বা হেডমাস্টার বাবুকে খবর দিয়ে আনলেন। আমি আমার দলবল নিয়ে এক গোলপোস্টে আর আব্বা তার দলবল নিয়ে অন্য গোলপোস্টে। হেডমাস্টার বাবু বললেন, “মুজিব, তোমার বাবার কাছে হার মান। আগামীকাল সকালে খেল, তাদের অসুবিধা হবে।” আমি বললাম “স্যার, আমাদের সকলেই ক্লান্ত, এগারজনই সারা বছর খেলেছি। সকলের পায়ে ব্যথা, দুই-চার দিন বিশ্রাম দরকার। নতুবা হেরে যাব।” এবছর তো একটা খেলায়ও আমরা হারি নাই, আর 'এ জেড খান শিল্ডের' এই শেষ ফাইনাল খেলা। হেডমাস্টার বাবুর কথা মানতে হলো। পরের দিন সকালে খেলা হলো। আমার টিম আব্বার টিমের কাছে এক গোলে পরাজিত হল।’
 
স্বাধীন দেশে প্রথম টুর্নামেন্ট আয়োজন
 
স্বাধীন বাংলাদেশের প্রথম ফুটবল ম্যাচ অনুষ্ঠিত হয় ১৯৭২ সালের ফেব্রুয়ারিতে। সেই ম্যাচের সাক্ষী আজকের বঙ্গবন্ধু জাতীয় স্টেডিয়াম। দেশের তখনকার তারকা ফুটবলারদের সমন্বয়ে ম্যাচটি আয়োজিত হয়। বাংলাদেশ একাদশ ও রাষ্ট্রপতি একাদশের মধ্যে ম্যাচটি অনুষ্ঠিত হয়। ১৯৭২ সালের মে মাসে, ঢাকায় খেলতে আসে ভারতীয় ফুটবলের অন্যতম সেরা দল কলকাতা মোহনবাগান। প্রথম ম্যাচে কলকাতা মোহনবাগান ঢাকা মোহামেডানকে হারালেও, পরের ম্যাচে হারতে হয়েছিল সফরকারীদের।
 
মাঠে উপস্থিত ছিলেন বঙ্গবন্ধু নিজেই। ম্যাচের আগে খেলোয়াড়দের উজ্জ্বীবিত করেছেন। প্রথম হারের পর, খেলোয়াড়দের মনোবল চাঙ্গা করেছেন। সেই ম্যাচ ১-০ ব্যবধানে জয় নিয়ে মাঠ ছেড়েছিল ঢাকা মোহামেডান। সেই ঐতিহাসিক জয়ের ম্যাচে গোল করেছিলেন কাজী সালাউদ্দীন।
 
দেশের ফুটবলকে পরিচিত করতে আন্তর্জাতিক ক্লাবকেও আমন্ত্রণ জানিয়েছিলেন বঙ্গবন্ধু। তার পরের বছরেই (১৯৭৩) রাশিয়ার মিন্সক ডায়নামো ক্লাবকে নিয়ে আসেন ঢাকায়, প্রীতি ম্যাচ খেলার জন্য। ছোট ছেলে শেখ রাসেলকে নিয়ে সেবার ভিআইপি গ্যালারিতে বসে ঢাকা একাদশ ও রাশিয়ার মিন্সক ডায়নামোর খেলা উপভোগ করেছেন তিনি।
 
খেলোয়াড়দের প্রতি তার যে বিশেষ ভালোবাসা আছে, সেটা বিভিন্ন সময় প্রকাশ করেছেন তিনি। ১৯৭৫ সালে মালয়েশিয়ার মারদেকা ফুটবল টুর্নামেন্টে খেলতে গিয়েছিল আমাদের ফুটবল দল। খেলোয়াড়দের গণভবনে ডেকেছিলেন জাতির জনক বঙ্গবন্ধু শেখ মুজিবুর রহমান। যাওয়ার আগে ফুটবলারদের সঙ্গে ছবিও তুলেছিলেন হাজার বছরের শ্রেষ্ঠ এই বাঙালি।
 
শুধু বঙ্গবন্ধু নন, তার পরিবারের অন্য সদস্যরাও খেলাধুলার সঙ্গে যুক্ত ছিলেন। শেখ কামাল ও শেখ জামালও দেশের ক্রীড়াঙ্গনের উন্নয়নের জন্য অবদান রেখেছেন। বঙ্গবন্ধুর জ্যেষ্ঠ পুত্র বীর মুক্তিযোদ্ধা শেখ কামালকে বলা হয় স্বাধীন বাংলার আধুনিক ক্রীড়াক্ষেত্রের অগ্রদূত। বঙ্গবন্ধুর কন্যা দেশের প্রধানমন্ত্রী শেখ হাসিনার হাত ধরে এগিয়ে যাচ্ছে খেলাধুলা।
﻿﻿﻿মুক্তিযুদ্ধকালে শান্তি, কল্যাণ ও মানবতার ধর্ম ইসলামের অপব্যাখ্যা করে পাকিস্তানি স্বৈরশাসকগোষ্ঠী, হানাদার বাহিনী ও তাদের এদেশীয় দোসর-দালালেরা মুক্তিযুদ্ধকে ইসলামবিরোধী এবং মুক্তিযোদ্ধাদের অমুসলিম আখ্যা দেয়। তারা স্বাধীনতাকামী নিরস্ত্র মানুষদের নির্বিচারে হত্যা করে, চালায় নারী নির্যাতন। অসংখ্য ঘরবাড়ি জ্বালিয়ে দেয়; আর তথাকথিত ‘গনিমতের’ মাল হিসেবে লুট করে মুক্তিকামী মানুষের সম্পদ-সম্পত্তি। অথচ এসবই ছিল সম্পূর্ণ ইসলাম-বিরোধী, সম্পূর্ণ হারাম বা অবৈধ। মুক্তিযুদ্ধকালে ইসলামের তথাকথিত ধ্বজাধারীদের এহেন ঘৃণ্য অপকর্ম সবাইকে হতবাক ও স্তম্ভিত করে দেয়। ইসলামের নাম ভাঙিয়ে, ইসলামের ভুল ব্যাখ্যা দিয়ে তারা যেসব ঘৃণ্য অপকর্ম সংঘটিত করে এদেশের মাটিতে, তা পবিত্র ইসলামের শুভ ললাটে কালিমা লেপন করে দেয়। এই কালিমালিপ্ত ইতিহাসের প্রেক্ষাপটেই জাতির জনক ইসলাম প্রচার-প্রসারে সরকারি পৃষ্ঠপোষকতার নানামুখী পদক্ষেপ গ্রহণ করেছিলেন।
পাকিস্তানের কারাগার থেকে মুক্ত হয়ে ১৯৭২ সালের ১০ জানুয়ারি সদ্যস্বাধীন স্বদেশে প্রত্যাবর্তনের পর, ওই দিনই তিনি সোহরাওয়ার্দী উদ্যানের এক বিশাল সমাবেশে ঘোষণা দেন, 'বাংলাদেশ পৃথিবীর দ্বিতীয় বৃহত্তম মুসলিম দেশ। ইসলামের অবমাননা আমি চাই না ...এ দেশের কৃষক-শ্রমিক, হিন্দু-মুসলমান সবাই সুখে থাকবে, শান্তিতে থাকবে।'
পরবর্তীতে ১৯৭৫ সালের ২৮ মার্চ বাংলাদেশের স্থপতি জাতির জনক বঙ্গবন্ধু শেখ মুজিবুর রহমান এক অধ্যাদেশ বলে ইসলামিক ফাউন্ডেশন প্রতিষ্ঠা করেন। ইসলামিক ফাউন্ডেশন অ্যাক্টে এই প্রতিষ্ঠানের যে লক্ষ্য ও উদ্দেশ্য নির্ধারণ করা হয় তা হচ্ছে-
(ক) মসজিদ ও ইসলামি কেন্দ্র, একাডেমি ও ইনস্টিটিউট প্রতিষ্ঠা করা ও রক্ষণাবেক্ষণ করা।
(খ)মসজিদ ও ইসলামি কেন্দ্র, একাডেমি ও ইনস্টিটিউট এবং সমাজ সেবায় নিবেদিত সংগঠনসমূহকে আর্থিক সহায়তা দেওয়া।
(গ) সংস্কৃতি, চিন্তা, বিজ্ঞান ও সভ্যতার ক্ষেত্রে ইসলামের অবদানের ওপর গবেষণা পরিচালনা।
(ঘ) ইসলামের মৌলিক আদর্শ বিশ্ব ভ্রাতৃত্ববোধ, পরমতসহিষ্ণুতা, ন্যায় বিচার প্রভৃতি প্রচার করা ও প্রচারের কাজে সহায়তা করা এবং সাংস্কৃতিক সামাজিক ও অর্থনৈতিক জীবনে ইসলামি মূল্যবোধ ও নীতিমালা বাস্তবায়নের জন্য প্রাতিষ্ঠানিক উন্নয়নসহ বিভিন্ন পদক্ষেপ এর সুপারিশ করা।
(ঙ) ইসলামি মূল্যবোধ ও নীতিমালা জনপ্রিয় করে তোলার লক্ষ্যে ইসলামের ইতিহাস, দর্শন, সংস্কৃতি, আয় ও বিচার ব্যবস্থা সম্পর্কিত গবেষণার আয়োজন করা ও তা প্রসার ঘটানো এবং জনপ্রিয় ইসলামি সাহিত্য সুলভে প্রকাশ করা এবং সেগুলির সুলভ প্রকাশনা ও বিলি-বণ্ঠনকে উৎসাহিত করা।
(চ) ইসলাম ও ইসলামের বিষয় সম্পর্কিত বই-পুস্তক, সাময়িকী ও প্রচার পুস্তিকা অনুবাদ করা, সংকলন করা ও প্রকাশ করা।
(ছ) ইসলামের ইতিহাস ইতিহাস, দর্শন, সংস্কৃতি, আয় ও বিচার ব্যবস্থা সম্পর্কিত বিষয়াদির ওপর সম্মেলন, বক্তৃতা, বিতর্ক ও সিম্পোজিয়ামের আয়োজন করা।
(জ) ইসলামবিষয়ক গবেষণার ক্ষেত্রে অসামান্য অবদানের জন্য পুরস্কার ও পদক প্রবর্তন করা।
(ঝ) ইসলাম সম্পর্কিত প্রকল্পের উদ্যোগ নেওয়া, প্রকল্প গ্রহণ করা কিংবা তাতে সহায়তা করা।
(ঞ) ইসলামবিষয়ক গবেষণার জন্য বৃত্তি প্রদান করা।
(ট) বায়তুল মুকারাম মসজিদের ব্যবস্থাপনা ও উন্নতি সাধন করা।
(ঠ) উপরোক্ত কার্যাবলির যে কোনোটির ক্ষেত্রে আনুষঙ্গিক বা আপতিত সব কাজ সম্পাদন করা।
বঙ্গবন্ধুর প্রতিষ্ঠিত ইসলামিক ফাউন্ডেশন এখন সরকারি অর্থে পরিচালিত মুসলিম বিশ্বের অন্যতম একটি বৃহৎ সংস্থা হিসেবে নন্দিত।  এ প্রতিষ্ঠান থেকে এ যাবত পবিত্র কুরআনের বাংলা তরজমা, তাফসীর, হদীস গ্রন্থের অনবুাদ, রাসূল (সো)-এর জীবন ও কর্মের ওপর রচিত ও অনূদিত গ্রন্থ, ইসলামের ইতিহাস, ইসলামী আইন ও দর্শন, ইসলামী অর্থনীতি, সমাজনীতি, সাহাবী ও মনীষীগণের জীবনী ইত্যাদি নানা বিষয়ে সাড়ে তিন হাজারেরও বেশি গ্রন্থ প্রকাশিত হয়েছে। এসব গ্রন্থ শুধু বাংলাদেশের পাঠকদের কাছেই নয়, বিশ্বের অন্যান্য দেশে বিপুলভাবে সমাদৃত হয়ে আসছে। এ প্রতিষ্ঠান ঢাকস্থ প্রধান কার্যালয়সহ সারা দেশের ৬৪টি জেলা কার্যালয়, আর্ত-মানবতার সেবায় ২৮টি ইসলামিক মিশন,  সাতটি ইমাম প্রশিক্ষণ একাডেমির মাধ্যমে নানামুখী কার্যক্রম বাস্তবায়ন করে আসছে। বৃহত্তম কলেবরে ২৮ খণ্ডে ইসলামী বিশ্বকোষ, ১২ খণ্ডে সীরাত বিশ্বকোষ প্রকাশ করে জ্ঞানের ক্ষেত্রে অসামান্য অবদান রেখেছে। ইসলামিক ফাউন্ডেশন প্রতিষ্ঠা করে ইসলাম প্রচার ও প্রসারের ক্ষেত্রে বঙ্গবন্ধু যে অসামান্য অবদান রেখেছেন এজন্য জাতি তার কছে চির কৃতজ্ঞ।
১৯৭১ সালের মার্চের শুরুতেই অসহযোগ আন্দোলনের জন্য দেশবাসীর উদ্দেশে বঙ্গবন্ধু যেসব নির্দেশনা দিয়েছিলেন, তার মাধ্যমেই একটি স্বতন্ত্র স্বাধীন রাষ্ট্রের পত্তন হয়। বাংলাদেশ নাম রাষ্ট্রের নামে স্লোগানে স্লোগানে মুখরিত হয়ে ওঠে এই এদেশের আকাশ-বাতাস। ভেঙে পড়ে পাকিস্তানি শাসন ব্যবস্থা। শেখ মুজিবুর রহমানের নির্দেশে চলতে থাকে দেশ। অসহযোগ আন্দোলনের সময় যে ৩৫টি নির্দেশ জারি করেন বঙ্গবন্ধু, তা পাকিস্তানিদের কর্তৃত্ব অস্বীকার করে বাঙালির জনসাধারণের সঙ্গে প্রশাসনের সর্বাত্মক সহযোগিতার ভিত্তি করে করে। নির্বাচনে বিজয়ী দল আওয়ামী লীগের নেতৃত্বে আনুষ্ঠানিকভাবে স্বাধীনতার দিকে এগুতে থাকে দেশ।
 
২৬ মার্চ প্রথম প্রহরে স্বাধীনতার ঘোষণা দেওয়ার পর আওয়ামী লীগ সভাপতি শেখ মুজিবুর রহমানকে গ্রেফতার করে পাকিস্তানি বাহিনী। তখন বঙ্গবন্ধুকে রাষ্ট্রপতি করে দলের সাধারণ সম্পাদক তাজউদ্দীন আহমদ ও আওয়ামী নেতৃত্বে স্বাধীন বাংলাদেশের সরকার গঠন ও মুক্তিযুদ্ধ শুরু হয়। ৯ মাস যুদ্ধ শেষে মহান বিজয় অর্জিত হয়। ১৯৭২ সালের ১০ জানুয়ারি বঙ্গবন্ধু দেশে ফেরেন, এবং ১২ জানুয়ারি প্রধানমন্ত্রী হিসেবে দ্বায়িত্ব নেন। সেসময় দেশের প্রতিটি রাস্তাঘাট, স্কুল, অবকাঠামো, সব কিছুই ধ্বংসস্তুপে পরিণত হয়েছিল, ছিল খাদ্য সংকটও। সেই যুদ্ধবিধ্বস্ত দেশকে দ্রুত সময়ে গড়ে তুলতে বঙ্গবন্ধু যা করেছিলেন, তা বিস্ময়কর। প্রধানমন্ত্রী হিসেবে দায়িত্ব নেওয়ার মাত্র ১১ মাসের মাথায় একটি সংবিধান উপহার দেন সদ্য স্বাধীন জাতিকে।
 
একদিক শূন্য থেকে দেশ গড়া, আন্তর্জাতিক চাপ, মানুষের মহাপ্রত্যাশা– সব মিলে সরকারকে ব্যতিব্যস্ত করে তুলেছিল সার্বিক পরিস্থিতি। কিন্তু তার মধ্যেই দেশ গড়ার ভিত্তি রচনা করেন বঙ্গবন্ধু। এসবেরই কিছু নমুনা হলো:
 
০১. অস্থায়ী শাসনতন্ত্র আদেশ জারি, ১১ জানুয়ারি ১৯৭২
 
০২. আদমজী জুট মিল উদ্বোধন, ১৮ ফেব্রুয়ারি ১৯৭২
 
০৩. আমদানি নীতি ঘোষণা, ১৯৭২ সালের ২৪ এপ্রিল
 
০৪. ইসলামিক ফাউন্ডেশন গঠন, ১৯৭৫ সালের ২২ মার্চ, ইসলামিক ফাউন্ডেশন অ্যাক্ট-১৯৭৫, পাস হয় ১৪ জুলাই ১৯৭৫
 
০৫. গণপরিষদ অধিবেশন জারি, ১৯৭২ সালের ১০ এপ্রিল
 
০৬. গণপরিষদ আদেশ জারি, ১৯৭২ সালের ২৩ মার্চ
 
০৭. চতুর্থ সংশোধনী, ২৫ জানুয়ারি ১৯৭৫
 
০৮. জাতীয় অর্থনৈতিক পরিষদ গঠন, ২৫ জানুয়ারি ১৯৭২
 
০৯. জাতীয় পতাকা চূড়ান্তকরণ, ১৯৭২ সালের ১৩ জানুয়ারি
 
১০. জাতীয় রক্ষীবাহিনী, ১৯৭২ সালের ৭ মার্চ
 
১১. জাতীয় সংগীত চূড়ান্তকরণ, ১৩ জানুয়ারি ১৯৭২
 
১২. জাতীয়করণ, ১৯৭২ সালের ২৬ মার্চ
 
১৩. তুলা উন্নয়ন বোর্ড গঠন, ১৯৭২ সালের ১৪ ডিসেম্বর
 
১৪. তৃতীয় সংশোধনী, ২৮ নভেম্বর ১৯৭৪
 
১৫. বাকশাল, ১৯৭৫ সালের ৬ জুন
 
১৬. দ্বিতীয় সংশোধনী, ২২ সেপ্টেম্বর ১৯৭৩
 
১৭. নির্বাচন কমিশন আদেশ জারি, ২৩ মার্চ ১৯৭২ সালে প্রদত্ত এবং সরকারি হ্যান্ড আউটে
 
১৮. ন্যাশনাল ডাক্তারদের রেজিস্ট্রেশন প্রদানের নির্দেশ, ১২ জানুয়ারি ১৯৭৩
 
১৯. পরিত্যক্ত সম্পত্তি প্রসঙ্গ, ১৯৭২ সালের ২৮ ফেব্রুয়ারি রাষ্ট্রপতির ১৬ নম্বর আদেশবলে
 
২০. পার্বত্য চট্টগ্রামকে ৩টি জেলায় বিভক্ত ১৯৭৫, দৈনিক ইত্তেফাক, ২৮ জানুয়ারি ১৯৭৫
 
২১. প্রথম জাতীয় শোক দিবস, ১৩ জানুয়ারি ১৯৭২
 
২২. প্রথম বাংলায় গেজেট প্রকাশ, ১৪ জানুয়ারি ১৯৭২
 
২৩. প্রথম বাজেট, ১৯৭৩ সালের ২ জুন
 
২৪. বাংলাদেশ সরকার (চাকরি) আদেশ ১৯৭২ (রাষ্ট্রপতির ৯নং আদেশ, ১৯৭২)
 
২৫. বাংলাদেশ সরকার (চাকরি বাছাই) আদেশ, ১৯৭২ (রাষ্ট্রপতির ৬৭নং আদেশ, ১৯৭২)
 
২৬. বাংলাদেশ সরকার (চাকরি বাছাই (সংশোধনী) আদেশ, ১৯৭২ (রাষ্ট্রপতির ৯২নং আদেশ, ১৯৭২)
 
২৭. প্রেস অ্যান্ড পাবলিকেশনস্ অর্ডিন্যান্স বাতিল, ২৮ আগস্ট ১৯৭৩
 
২৮. বঙ্গবন্ধুর সভাপতিত্বে মন্ত্রিসভার প্রথম বৈঠক, ১৩ জানুয়ারি ১৯৭২
 
২৯. বাংলাদেশ ইন্সুরেন্স একাডেমি, ১৯৭৩
 
৩০. বাংলাদেশ কৃষি গবেষণা পরিষদ, ১৯৭৩ সালে রাষ্ট্রপতির আদেশ ৩২-এর মাধ্যমে
 
৩১. বাংলাদেশ কৃষি ব্যাংক, ২৭নং আদেশবলে ১৯৭৩ সালে
 
৩২. বাংলাদেশ জুট মিল কর্পোরেশন, ১৭ এপ্রিল ১৯৭২
 
৩৩. বাংলাদেশ দালাল (বিশেষ ট্রাইব্যুনাল) অধ্যাদেশ, ১৯৭২, ২৪.০১.১৯৭২
 
৩৪. বাংলাদেশ পরমাণু শক্তি কমিশন, ১৯৭৩ সালের ২৭ ফেব্রুয়ারি
 
৩৫. বাংলাদেশ পরিসংখ্যান ব্যুরো, ১৯৭৪ সালের আগস্ট মাসে
 
৩৬. বাংলাদেশ বিমান বাহিনী, মুজিবনগর সরকার ১৯৭১ সালের ৮ অক্টোবর
 
৩৭. বাংলাদেশ ব্যাংক (জাতীয়করণ) আদেশ পাস, ১৯৭২ সালের ২৬ মার্চ (রাষ্ট্রপতির আদেশ নং-২৬, ১৯৭২)
 
৩৮. বাংলাদেশ ভূমি মালিকানা (সীমিতকরণ) আদেশ ১৯৭২, রাষ্ট্রপতির ৯৮নং আদেশবলে
 
৩৯. বাংলাদেশ মিলিটারি একাডেমি, ১৯৭৪ সালের ১১ জানুয়ারি কুমিল্লায়
 
৪০. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৪১. বাংলাদেশ শিল্প ব্যাংক, ১৯৭২ সালে রাষ্ট্রপতির ১২৯নং আদেশবলে
 
৪২. বাংলাদেশ শিশু হাসপাতাল, ১৯৭২ সালের মার্চ
 
৪৩. বাংলাদেশ সরকারি কর্মচারী (অবসর) আদেশ ১৯৭২
 
৪৪. বাংলাদেশ হাইকোর্ট আদেশ জারি, ১৯৭২ সালের ১৭ ফেব্রুয়ারি
 
৪৫. বাংলাদেশ হাউজ বিল্ডিং ফাইন্যান্স কর্পোরেশন, ১৯৭৩ সালে রাষ্ট্রপতির ৭নং আদেশবলে
 
৪৬. বাংলাদেশ হৃত সম্পত্তি পুনরুদ্ধার আদেশ ১৯৭২, ১৯৭২ সালের ১৭ ফেব্রুয়ারি
 
৪৭. বিমান বাংলাদেশ এয়ারলাইনস, ১৯৭২ সালের ৪ জানুয়ারি রাষ্ট্রপতির ১২৬ নম্বর আদেশবলে
 
৪৮. বীমা কর্পোরেশন আদেশ জারি, ২৬ মার্চ ১৯৭২
 
৪৯. বীরাঙ্গনাদের পুনর্বাসন ও বঙ্গবন্ধু, ১৯৭২ সালের ১৮ ফেব্রুয়ারি
 
৫০. বেতবুনিয়া উপকেন্দ্র স্থাপন, ১৪ জুন ১৯৭৫
 
৫১. মুক্তিযোদ্ধা কল্যাণ ট্রাস্ট, ১৯৭২ সালের সেপ্টেম্বর, রাষ্ট্রপতির আদেশ নম্বর ৯৫
 
৫২. মুক্তিযুদ্ধের পদক প্রদান, ১৯৭৩ সালের ১৫ জানুয়ারি
 
৫৩. মুক্তিযোদ্ধাদের রাষ্ট্রীয় খেতাব, ১৯৭৩ সালের ১৫ ডিসেম্বর
 
৫৪. যৌথ নদী কমিশন, ১৯৭২ সালের মার্চ মাসে
 
৫৫. রাষ্ট্রপতি সরকার ব্যবস্থা প্রবর্তন, ২৫ জানুয়ারি ১৯৭২
 
৫৬. রাষ্ট্রীয় সম্পত্তি অধিগ্রহণ ও প্রজাস্বত্ব (তৃতীয় সংশোধনী) আদেশ, ৫ আগস্ট ১৯৭২, রাষ্ট্রপতির আদেশ নং-৯৫
 
৫৭. শিপিং কর্পোরেশন গঠন, ১৯৭২ সালের ৩০ জানুয়ারি
 
৫৮. শিল্পকলা একাডেমি, ১৯৭৪ সালে ৩১নং ১৯৭৪ অ্যাক্টের
 
৫৯. সংবিধানের প্রথম সংশোধনী, ১৯৭৩ সালের ১৫ জুলাই
 
৬০. সরকারি অফিসে বিলাসিতা বন্ধে নির্দেশ, ১৯৭২, দৈনিক আজাদ, ৩ ফেব্রুয়ারি ১৯৭২
 
৬১. সর্বস্তরে বাংলা ভাষা ব্যবহারের জন্য নির্দেশ, ১৯৭২ সালের ২৫ এপ্রিল
 
৬২. সশস্ত্র বাহিনী পুনর্গঠন, ১৯৭২, ০৬.০৩.৭২, ০৮.০৪.৭২
 
৬৩. সস্তায় রেডিও-টিভি দেওয়ার ব্যবস্থা, ২ জুলাই ১৯৭৫
 
৬৪. সিভিল সার্ভেন্ট ট্রেনিং একাডেমি স্থাপন, দৈনিক পূর্বদেশ, ৯ এপ্রিল ১৯৭৩
 
৬৫. স্বাধীন বাংলাদেশের প্রথম বেতন কমিশন, ১৯৭২ সালের ১৩ জুলাই
 
৬৬. প্রশাসন ও চাকরি পুনর্গঠন কমিটি, ১৯৭২ সালের ১৫ মার্চ
 
৬৭. বাংলাদেশ ইনস্টিটিউট অব ব্যাংক ম্যানেজমেন্ট (বিআইবিএম), ১৯৭৪ সালের ৩১ ডিসেম্বর
 
৬৮. বাংলাদেশ চিকিৎসা গবেষণা পরিষদ, ১৯৭২
 
৬৯. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৭০. বাংলাদেশ বিশ্ববিদ্যালয় মঞ্জুরী কমিশন (বিমক), ১৯৭৩ সালে রাষ্ট্রপতির ১০ নম্বর আদেশবলে
 
৭১. বাংলাদেশ বার কাউন্সিল, ১৯৭২ সালের ৪৬নং আদেশবলে
 
৭২. ঢাকা কর্পোরেশন সৃষ্টি, ১৯৭৪ সালের ১৯ ফেব্রুয়ারি
 
৭৩. ঢাকা বিশ্ববিদ্যালয় আদেশ, ১৯৭৩
 
৭৪. ঘোড়দৌড় নিষেধ করে আদেশ, ১৯৭২ সালের ১৫ জানুয়ারি
 
৭৫. আন্তর্জাতিক অপরাধসমূহ (ট্রাইব্যুনালস) আইন, ১৯৭৩ সালের ১৯ জুলাই
 
৭৬. জাতীয় প্রতীক, ১৯৭২ সালের ২৮ ফেব্রুয়ারি
 
৭৭. বাংলাদেশ কৃষি গবেষণা কাউন্সিল, ১৯৭৩
 
৭৮. সাধারণ ক্ষমা, ১৯৭৩ সালের ৩০ নভেম্বর
 
৭৯. বাংলাদেশ পরমাণু কৃষ্টি ইনস্টিটিউট, ১৯৭৩
 
৮০. বাংলাদেশ পাবলিক সার্ভিস কমিশন, ১৯৭২ সালে রাষ্ট্রপতির ৩৪ নং আদেশবলে
 
৮১. শহিদ বুদ্ধিজীবী স্মৃতিস্তম্ভর ভিত্তিপ্রস্তর স্থাপন, ১৯৭২ সালের ২২ ডিসেম্বর
 
৮২. বাংলাদেশ শিল্প ঋণ সংস্থা, ১২৮, ১৯৭২-এর অধীনে ১৯৭২ সালের ৩১ অক্টোবর
 
৮৩. শিশু আইন, ১৯৭৪ সালের ২২ জুন চিল্ড্রেন অ্যাক্ট
 
৮৪. ২৯ ব্যাংক বীমা কোম্পানি সরকারি খাতে গ্রহণ, ১৯৭৩ সালের ১ জানুয়ারি
 
 
বঙ্গবন্ধু বা তৎকালীন আওয়ামী লীগ সরকারের সবচেয়ে বড় কৃতিত্ব ছিল দেশকে একটি শাসনতন্ত্র প্রদান। আর কোনো দেশে এ-রকম একটি রক্তক্ষয়ী যুদ্ধের পর এত দ্রুত একটি শাসনতন্ত্র প্রদান সম্ভব হয়েছে বলে জানা নেই।
বাঙালি জাতির হাজার বছরের ইতিহাসে শেখ মুজিবুর রহমানই একমাত্র নেতা, যিনি একটি স্বাধীন জাতিরাষ্ট্র প্রতিষ্ঠা করতে পেরেছেন। আর সেই রাষ্ট্রটি হলো আমাদের প্রিয় বাংলাদেশ। পাকিস্তানের শোষণ থেকে স্বাধীন বাংলাদেশের দিকে এই স্বপ্নের যাত্রা অতো সহজ ছিল না। বুলেট-বোমা উপেক্ষা করে বাঙালি জাতিকে সঙ্গে নিয়ে সেই দীর্ঘ পথ পাড়ি দিয়েছেন বঙ্গবন্ধু। এর আগে আরো অনেক নেতাই এই স্বপ্ন দেখেছেন, কিন্তু তারা কেউ সফলকাম হননি। কেউ যা পারেনি, বঙ্গবন্ধু তাই পেরেছেন। এর গোপন রহস্য হলো মানুষের ভালোবাসা। বাংলার ধূলিকণা পর্যন্ত বঙ্গবন্ধুকে ভালোবেসে ফেলেছিল। কারণ- ছোট বেলায় যেমন তিনি ব্যক্তি-মানুষের দুঃখ-দুর্দশায় পাশে থাকতেন, তেমনি পরিণত বয়সে বাঙালি জাতির দুঃখদিনের নিত্য সঙ্গী হয়েছিলেন। তিনি ছিলেন দুঃখী মানুষের নেতা।
জীবনের পাঠশালায় মানুষ অধ্যয়ন করে রাজনীতির শিক্ষায় শিক্ষিত হয়ে উঠেছিলেন শেখ মুজিবুর রহমান। যার ফলে তিনি হয়ে ওঠেন মুক্তিকামী বাঙালির একমাত্র কণ্ঠস্বর এবং বাঙালি জাতির পিতা। দেশ ঘুরে ঘুরে মানুষ জোগাড় করাই ছিল তার নেশা। হ্যাঁ, জাতির মুক্তির জন্য, দেশের স্বাধীনতার জন্য, মানুষের দ্বারে দ্বারে গিয়েছেন তিনি। শুনেছেন তাদের কষ্টময় জীবনের কথা। শুনিয়েছেন মুক্তির আশার বার্তা। বাংলার গণমানুষকে সঙ্গে নিয়ে তিনি রাজনীতির ইমারত গড়ে তুলেছিলেন। তাই তিনি মানুষকে ভালোবাসতেন, বিশ্বাস করতেন। আর তাই তার সবলতা যেমন মানুষকে ভালোবাসা, তেমনি দুর্বলতাও মানুষকে ভালোবাসা।
গ্রামের মুক্ত পরিবেশে বেড়ে ওঠা শেখ মুজিব ছোটতেই খুব কাছ থেকে দেখেছেন গণমানুষের জীবন। নিজের জীবনের অভিজ্ঞতা থেকে রাজনৈতিক আদর্শ ঠিক করেছিলেন বঙ্গবন্ধু। আর সেই আদর্শটি হলো- গরিবের মুখে হাসি ফোটানো। তিনি এই আদর্শ কখনো ত্যাগ করেননি। সাধারণ মানুষের পক্ষ কখনো ত্যাগ করেননি তিনি, ত্যাগ করার কথাও ভাবেননি। একসময় গরিব মুসলমানদের ভাগ্য ফেরানোর আশায় পাকিস্তান চেয়েছেন, আবার পাকিস্তান প্রতিষ্ঠার পরপরই যখন তিনি শাসকগোষ্ঠীর মনোভাব বুঝতে পারলেন, সঙ্গেসঙ্গেই গরিব বাঙালির চূড়ান্ত মুক্তির পক্ষে অবস্থান নেন। ফলে পাকিস্তানিরা তার ওপর জেল-জুলুম শুরু করে।
কারাগারের রোজনামচা গ্রন্থে বঙ্গবন্ধু লিখছেন, ''পাকিস্তান কায়েম হওয়ার পরেই ১৯৪৮-এ যখন আমাকে বাংলা ভাষা আন্দোলনের সময় গ্রেফতার করল, আবার ১৯৪৯ সালে গ্রেফতার করে ১৯৫২ সালে ছাড়ল, তখন আমার মা আমাকে জিজ্ঞাসা করল- 'বাবা, তুই তো পাকিস্তান পাকিস্তান করে চিৎকার করেছিস, কত টাকা নিয়ে খরচ করেছিস– এদেশের মানুষ তো তোর কাছ থেকেই পাকিস্তানের নাম শুনেছিল, আজ তোকেই সেই পাকিস্তানের জেলে কেন নেয়'।'' সহজ-সরল মাকে এই প্রশ্নের সঠিক জবাব তিনি দিতে পারেননি অথবা দেননি। তার গরিবমুখী, বাঙালিমুখী অবস্থানের কারণেই যে তাকে শাসকদের রোষাণলে পড়তে হয়েছিল, এটা এখন সবারই জানা।
একাধিকবার তাকে ফাঁসির মঞ্চের মুখোমুখি করা হলেও তিনি আপস করেননি। নিজের সাহস তিনি বাঙালি জাতির মধ্যে সংক্রমিত করতে সক্ষম হয়েছিলেন। তার ডাকে বাঙালি অকাতরে বুকের রক্ত ঢেলে দিয়েছে। মরণকে বরণ করেছে হাসিমুখে। তাই ১৯৭১ সালের ৭ মার্চ তার জীবনের সেরা ভাষণে শেখ মুজিব অত্যন্ত দৃঢ়তার সঙ্গে বলতে পেরেছিলেন, 'আমরা যখন মরতে শিখেছি, তখন কেউ আমাদের দাবায়ে রাখতে পারবা না'। বাঙালিকে আসলেই আর কেউ 'দাবায়ে' রাখতে পারেনি। পাকিস্তানের শাসন-শোষণের জিঞ্জির ভেঙে বাঙালি স্বাধীনতার রক্ত পতাকা ছিনিয়ে আনতে সক্ষম হয়েছে।
যুদ্ধবিধ্বস্ত স্বাধীন বাংলাদেশেও গরিবের পক্ষে নিজের অবস্থান তুলে ধরে তিনি বলেন, 'পৃথিবী আজ দুই ভাগে বিভক্ত – শোষক এবং শোষিত। আমি শোষিতের পক্ষে'। বঙ্গবন্ধু বিশ্ব রাজনীতিতে তার অবস্থান ঘোষণা করেছিলেন এই বলে, 'আমাদের পরিষ্কার কথা – আফ্রিকা হোক, ল্যাটিন আমেরিকা হোক, আরবদেশ হোক, যেখানে মানুষ শোষিত, যেখানে মানুষ নির্যাতিত, যেখানে মানুষ দুঃখী, যেখানে মানুষ সাম্রাজ্যবাদীদের দ্বারা নির্যাতিত, আমরা বাংলার মানুষ দুঃখী মানুষের সঙ্গে আছি এবং থাকব'। একারণেই বঙ্গবন্ধু শুধু বাংলাদেশের অভ্যন্তরীণ রাজনীতিতে নয়, আঞ্চলিক এবং আন্তর্জাতিক রাজনীতিতেও বিভিন্ন জুলুমবাজ শক্তির পথের বাধা হয়ে উঠেছিলেন। তাকে হত্যা করার জন্য জাতীয় ও আন্তর্জাতিক প্রতিক্রিয়াশীল চক্র এক হয়েছিল। ১৯৭৫ সালের ১৫ অগাস্ট ঘাতক দল তাকে সপরিবারে হত্যার মাধ্যমে তার গতি রোধ করে দেয়।
কারা এই ঘাতকচক্র? ১৯৭২ সালের ৭ এপ্রিল আওয়ামী লীগের কাউন্সিল অধিবেশনে দেওয়া ভাষণে বঙ্গবন্ধু বলেছিলেন, 'বাংলাদেশ যেমন লক্ষ লক্ষ শহীদের জন্ম দিয়েছে, তেমনি বেঈমানও রয়েছে। এখানে রাজাকার-আলবদরও হয়েছে। এসব পরগাছার শিকড় তুলে তা আগুন দিয়ে পুড়িয়ে ফেলতে হবে। তা না হলে স্বাধীনতা বিপন্ন হবে। কেউ কেউ আবার অতি বিপ্লবের নামে তলে তলে ষড়যন্ত্র করছে'। বঙ্গবন্ধু শত্রু চিহ্নিত করেছিলেন ঠিকই। পরগাছার শিকড় পুড়িয়ে দেওয়ার কথা বললেও সেই লক্ষ্যে খুব বেশিদূর অগ্রসর হননি কিংবা হতে পারেননি । তিনি ছিলেন অত্যন্ত হৃদয়বান মানুষ; উদার, মানবিক এবং সংবেদনশীল।
আমৃত্যু বাংলার দুঃখী মানুষের মুখে হাসি ফোটানোর রাজনৈতিক ব্রত থেকে তিনি বিচ্যুত হননি । সদ্যস্বাধীন দেশে গরিবের হক কেড়ে খাওয়া দুর্নীতিবাজদের বিরুদ্ধে তিনি সোচ্চার ছিলেন। তিনি বলেছিলেন, 'স্বাধীনতা অর্জন করা যেমন কষ্টকর, তা রক্ষা করা তার চাইতেও কঠিন। দেশ আজ স্বাধীন হয়েছে। কিন্তু অর্থনৈতিক স্বাধীনতা ছাড়া রাজনৈতিক স্বাধীনতা অর্থহীন।'
বঙ্গবন্ধু স্বাধীন বাংলাদেশে আওয়ামী লীগের প্রথম কাউন্সিল অধিবেশনে আরো বলেছিলেন, 'আমাদের নীতি পরিষ্কার।... দুঃখী মানুষের মুখে হাসি ফুটিয়ে তুলতে হবে।' 
﻿﻿১৯৭০ সালের নির্বাচন বাঙালি জাতির ইতিহাসের অন্যতম গুরুত্বপূর্ণ ঘটনা। এই নির্বাচনে হার-জিতের ওপর অনেকাংশেই নির্ভর করছিল সাত কোটি বাঙালির ভাগ্য। দুই যুগের মতো সময় ধরে বঙ্গবন্ধু যেভাবে পুরো জাতিকে একাট্টা করেছিলেন স্বাধীনতার জন্য, তার ফলাফল দেখার মহেন্দ্রক্ষণ ছিল এটি। নৌকা মার্কায় ভোট দিয়ে হাজার বছরের দাসত্বের শৃঙ্খল ভেঙে ফেলার জন্য জাতি যখন প্রস্তুত, ঠিক এমন সময় নেমে এলো দুর্যোগের ঘনঘাটা। ভয়াবহ ঘূর্ণিঝড়ে কেঁপে ওঠে বাংলার দক্ষিণাঞ্চল। মানুষের মৃত্যুকে উপেক্ষা করে পাকিস্তানি জান্তারা যখন ইলেশকশান ইঞ্জিনিয়ারিংয়ে ব্যস্ত, এমন পরিস্থিতিতেও প্রচার-প্রচারণা বাদ দিয়ে বিপদগ্রস্ত মানুষের পাশে দাঁড়ালেন বঙ্গবন্ধু শেখ মুজিবুর রহমান। বাঙালির লাশ মাড়িয়ে সামনে এগুনোর নীতির বিরুদ্ধে ছিলেন তিনি সবসময়। ক্ষমতা, অর্থ কোনোকিছুর মোহেই তিনি তার মানবিক গুণাবলীর সঙ্গে আপোস করেননি।       
১২ নভেম্বর সেই ভয়াবহ ঘূর্ণিঝড় আঘাত হানে। নির্বাচনি প্রচার বন্ধ করে বাংলার দুর্যোগকবলিত মানুষের মধ্যে ত্রাণ বিতরণ কর্মসূচি চালিয়ে যান বঙ্গবন্ধু। এরপর, ২৬ নভেম্বর এক বিশেষ ভাষণ দেন তিনি। সেই ভাষণেই দেশের দুর্যোগ ব্যবস্থাপনার পূর্ণাঙ্গ দিকনির্দেশনা। সেই বছর নোয়াখালী, বরিশাল, পটুয়াখালী ও খুলনায় এই চারটি জেলা সফর করেন বঙ্গবন্ধু। তিনি ১০ লাখেরও বেশি মানুষের প্রাণহানির কথা ও উপদ্রুত এলাকার বেঁচে থাকা জনগণের অবর্ণনীয় দুঃখ-কষ্টের দৃশ্য বিশ্ববাসীর কাছে তুলে ধরেন।
সেই সঙ্গে পাকিস্তান সরকারের চরম ব্যর্থতার তথ্য-উপাত্ত তুলে ধরে তিনি বলেছিলেন, 'ঘূর্ণিঝড় উপকূলে আঘাত হানার দু'দিন আগে সুপারকো ও আবহাওয়া উপগ্রহের মধ্যে খবর পাওয়া সত্ত্বেও উপকূলবর্তী অঞ্চলসমূহের অধিবাসীদের যথাযথভাবে সতর্ক করে দেওয়া হয়নি। হতভাগ্যদের কিছু লোককে অন্তত অন্য স্থানে সরানোর কোনো প্রকার চেষ্টা করা হয়নি।'
উপকূলীয় অঞ্চলের জনগণের দুঃখ-দুর্দশা লাঘবে সরকারের অদূরদর্শিতা ও বৈরী মনোভাব প্রসঙ্গ তুলে বলেন, 'আজাদীর ২৩ বছর পরেও বন্যা নিয়ন্ত্রণের জন্য এমনকি পরিকল্পনা পর্যন্ত তৈরি হয়নি। ১০ বছর আগেও একবার ঘূর্ণিঝড় ও সামুদ্রিক জলোচ্ছ্বাসে এই এলাকার মারাত্মক ক্ষয়ক্ষতি হয়েছিল। এবার ১০ বছর পর ক্ষয়ক্ষতির ব্যাপকতা সহস্র গুণ বৃদ্ধি পেয়েছে। এক দশক আগে ঘূর্ণিঝড় প্রতিরোধী আশ্রয়স্থল নির্মাণ, সমুদ্র উপকূলবর্তী গ্রামসমূহের পুনর্বিন্যাস এবং যোগাযোগ ব্যবস্থার উন্নয়নের জন্য পরিকল্পনা প্রণয়ন করা হয়েছিল। পূর্ণ এক দশক অতিক্রান্ত হওয়ার পরেও এসব পরিকল্পনা একগাদা প্রকল্পের মধ্যে আটকা পড়ে আছে এবং তা এখনও কার্যকর করা হয়নি।'
অভিজ্ঞতার ভিত্তিতে বঙ্গবন্ধুর বক্তব্য ছিল স্পষ্ট। তিনি বলেছিলেন, 'বাংলাদেশকে প্রকৃতির ধ্বংসলীলার হাত থেকে বাঁচাতে হলে ৬ দফা ও ১১ দফার ভিত্তিতে স্বায়ত্তশাসন অবশ্যই অর্জন করতে হবে। তাহলেই আমরা অর্থনৈতিক উন্নয়ন, বন্যা নিয়ন্ত্রণ, ঘূর্ণিঝড় দুর্গতদের পুনর্বাসন, গ্রাম পুনর্গঠন যে কোনো জরুরি সমস্যার সমাধান করতে পারব।'
আজকের বাংলাদেশ দুর্যোগ মোকাবিলায় বিশ্বে 'রোল মডেল' হিসেবে পরিচিতি পেয়েছে। এর পেছনে বড় শক্তি হিসেবে কাজ করেছে জাতির পিতার দুর্যোগ ব্যবস্থাপনা সংক্রান্ত পরিকল্পনা। দেশবাসীকে ঘূর্ণিঝড় থেকে রক্ষা করতে হলে যে পরিকল্পনা গ্রহণ করতে হবে, তা স্পষ্ট করে বঙ্গবন্ধু বলেছিলেন: উপকূলীয় বাঁধ নির্মাণ, ঘূর্ণি প্রতিরোধী পর্যাপ্ত আশ্রয়স্থল নির্মাণ, সুষ্ঠু বিপদ সংকেত ব্যবস্থা ও যোগাযোগ ব্যবস্থার উন্নয়ন করতে হবে। বেঁচে থাকা মানুষগুলোর জন্য চেয়েছিলেন তাৎক্ষণিক ব্যবস্থা, গবাদি পশু, উন্নত লাঙল, বীজ ও কৃষি যন্ত্রপাতি সরবরাহসহ দুর্যোগ-পরবর্তী গুরুত্বপূর্ণ পদক্ষেপ নেওয়া।
সেদিনের সেই ভাষণে তিনি বলেছিলেন, 'আর যদি নির্বাচন বানচাল হয়ে যায়, তাহলে ঘূর্ণিঝড় ও সামুদ্রিক জলোচ্ছ্বাসে নিহত ১০ লাখ লোক আমাদের ওপর যে দায়িত্ব অর্পণ করে গেছে, তা সম্পাদনের জন্য আমরা যাতে স্বাধীন নাগরিক হিসেবে বাঁচতে পারি- তার জন্য, আমরা যাতে নিজেদের ভাগ্য নিয়ন্ত্রক হতে পারি- তার জন্য, প্রয়োজনবোধে আরও ১০ লাখ বাঙালি প্রাণ দেবে।'
১৯৭০-এর নির্বাচনে নিরঙ্কুশ সংখ্যাগরিষ্ঠতা অর্জনের পর ৯ ডিসেম্বরে সংবাদ সম্মেলনে বঙ্গবন্ধু দেশি-বিদেশি সাংবাদিকদের উপস্থিতিতে যে ভাষণ দেন, সেখানেও ঘূর্ণিঝড়ের ক্ষয়ক্ষতি এবং দুর্যোগ ব্যবস্থাপনা প্রসঙ্গ গুরুত্ব পায়। ঘূর্ণিঝড়ে ১০ লাখ লোক নিহত ও ৩০ লাখ বেঁচে যাওয়া মানুষের জীবন-সংগ্রামে তাদের দুঃখ-দুর্দশা লাঘবকে তিনি নিজেদের জন্য পাহাড়সম কর্তব্য হিসেবে উল্লেখ করেন।
১৯৭১ সালের ১৪ মার্চ অসহযোগ আন্দোলনের সময় বঙ্গবন্ধু প্রশাসনকে যে ৩৫টি নির্দেশনা দেন, তার মধ্যে ঘূর্ণিদুর্গত এলাকায় বাঁধ তৈরিসহ সব উন্নয়নমূলক কাজ, সাহায্য-সহযোগিতা, পুনর্বাসন ও পুনর্নির্মাণ কাজ অব্যাহত রাখার নির্দেশ দেন।
১৯৭২ সালেই বঙ্গবন্ধু ঘূর্ণিঝড় মোকাবিলার জন্য 'ঘূর্ণিঝড় প্রস্তুতি কর্মসূচি' পরিকল্পনা করেন এবং ১৯৭৩ সালে এ কর্মসূচির আনুষ্ঠানিক উদ্বোধন করেন। আজকের বাংলাদেশে এই কর্মসূচির মাধ্যমে লাখ লাখ স্বেচ্ছাসেবক সেবা দিয়ে যাচ্ছে দুর্গত এলাকার জনগণকে। ঘূর্ণিঝড় আশ্রয়কেন্দ্র নির্মাণ নিয়ে তিনি যে নির্দেশনা দিয়েছিলেন, তা বাস্তবায়নের জন্য তাৎক্ষণিকভাবে তিনি মানুষ ও তাঁর সম্পদ রক্ষায় উঁচু ঢিবি নির্মাণ করতে বলেন। স্থানীয় জনগণ ভালোবেসে কৃতজ্ঞতার সঙ্গে সেই আশ্রয়স্থলের নাম দেন 'মুজিব কিল্লা'।
দুর্যোগকবলিত মানুষের সেবায় আত্মনিয়োগ করার চারিত্রিক এই বৈশিষ্ট্য বঙ্গবন্ধুর স্কুল ছাত্রজীবন থেকেই শুরু হয়। ১৯৪৩ সালে দুর্ভিক্ষপীড়িত মানুষের দুর্দশা দেখে তার কিশোর হৃদয় ভারাক্রান্ত হয়। নিজ ডায়েরিতে (অসমাপ্ত আত্মজীবনী) তিনি লিখেছেন- 'এই সময় শহীদ সাহেব লঙরখানা খোলার হুকুম দিলেন। আমিও লেখাপড়া ছেড়ে দুর্ভিক্ষপীড়িতদের সেবায় ঝাঁপিয়ে পড়লাম। অনেকগুলি লঙরখানা খুললাম। দিনে একবার করে খাবার দিতাম। দক্ষিণ বাংলার দুর্দশাপীড়িত মানুষের মাঝে ত্রাণ তৎপরতার জন্য তিনি ঢাকা থেকে কলকাতার বড় বড় নেতার কাছে গেছেন। প্রচণ্ড পরিশ্রমে বঙ্গবন্ধু অসুস্থ হয়ে পড়েন। তথাপি জনগণের পাশে থাকার সংকল্পে ছিলেন অবিচল।
বঙ্গবন্ধু বরাবরই গরিব-দুঃখী মানুষের পক্ষে সোচ্চার ছিলেন। কীভাবে সাধারণ মানুষের রাজনৈতিক ও অর্থনৈতিক ক্ষমতায়ন করা যায় সেটাই ছিল তার রাজনৈতিক চিন্তাজুড়ে। বঙ্গবন্ধুর জনকল্যাণমূলক রাজনীতির পরিপ্রেক্ষিতেই আজকের বাংলাদেশের জন্ম। পূর্ব-বাংলার কথা উঠলেই তিনি দরিদ্র কৃষক, নিম্নপদস্থ কর্মচারী, শিক্ষার সুযোগবঞ্চিত ছাত্র ও যুবকদের কথা টেনে আনতেন। বৃহত্তর জনগোষ্ঠীর মঙ্গল চিন্তায় তিনি ছিলেন নিমগ্ন। সাধারণ মানুষের প্রতি বঙ্গবন্ধুর এই ভালোবাসা ও পক্ষপাতিত্বের প্রতিফলন আমরা আরো জোরালোভাবে লক্ষ করি তার ষাটের দশকের রাজনৈতিক কর্মকাণ্ডের ভেতর। ঊনসত্তরের গণআন্দোলন শেষে তিনি যখন ‘বঙ্গবন্ধু’ উপাধি পান, এরপর তিনিই হয়ে ওঠেন বাংলার মানুষের একচ্ছত্র কণ্ঠস্বর। এর প্রতিফলন লক্ষ করা যায় ১৯৭০ সালের ২৮ অক্টোবরে দেওয়া নির্বাচনের প্রস্তুতিমূলক ভাষণে। সেই ভাষণে তিনি দুঃখী মানুষের কর্মসংস্থান, শিক্ষা, স্বাস্থ্য পরিবহনসহ নানা সুযোগ ও সেবার অধিকার বিষয়ে অঙ্গীকার করেন।
নির্বাচনে জয়ী হওয়ার পরপরই, ১৯৭২ সালের ৩ জানুয়ারি, ঢাকার রেসকোর্স ময়দানে নির্বাচিত সংসদ সদস্যদের তিনি শপথ পাঠ করান। সেদিনের সেই শপথবাক্যের কয়েকটি কথা ছিল এরকম: '...সাধারণ মানুষের অধিকার প্রতিষ্ঠাকল্পে যে কোনোরূপ ত্যাগ স্বীকার করত: আপসহীন সংগ্রামের জন্য আমরা সদা প্রস্তুত থাকিব।'
একাত্তরের ২৮ ফেব্রুয়ারি প্রাদেশিক পরিষদ ভবনে নির্বাচিত সংসদ সদস্যদের জন্য আয়োজিত এক সংবর্ধনা সভায় তিনি বলেন, 'পাকিস্তানের পুঁজিপতিদের শোষণে বাংলার ক্ষুদে ব্যবসায়ী ও পুঁজিপতিদের গ্রাস করে ফেলা হয়েছে। পাট ও চা রফতানির বাজার নষ্ট করে ফেলা হয়েছে। লবণ ও পাট শিল্প ধ্বংসের মুখে। তাই এই দেশে আর ২২ পরিবার সৃষ্টি হতে দেওয়া হবে না।'
স্বাধীনতার আগেও, যখন তরুণ ছিলেন শেখ মুজিবুর রহমান, তখনও পাকিস্তানি জান্তাদের বৈষম্যমূলক আচরণের বিরুদ্ধে বলিষ্ঠ প্রতিবাদ করেছেন তিনি। ১৯৫৫ সালের ২৮ সেপ্টেম্বর, পাকিস্তানের গণপরিষদে শেখ মুজিবুর রহমান গর্জে ওঠেন সাম্যের পক্ষে। তিনি প্রশ্ন করেন, 'গভর্নরকে মাসে ছয় হাজার রুপি বেতন দেবেন, আর আমাদের দেশের গরিব মানুষ অনাহারে মারা যাবে, এরই নাম কি ইসলামী নীতিমালা অনুসরণ?' তিনি বলেন, 'যে দেশে একজন পিয়নের বেতন মাসে পঞ্চাশ রুপি, সেই দেশে গভর্নরের এই বেতন কীভাবে মেনে নেওয়া যায়?' আজীবন তিনি এই অর্থনৈতিক বৈষম্যের বিরুদ্ধে সংগ্রাম করেছেন। পরবর্তী সময়ে তিনি যে ছয় দফা উপস্থাপন করেছিলেন, তারও কেন্দ্রে ছিল আর্থ-সামাজিক বৈষম্য নিরসনের চিন্তা।
জনগণের দুঃখ অনুভব করতেন বলেই পাকিস্তানের প্রধানমন্ত্রী হওয়ার সুযোগ উপেক্ষা করে বাঙালির স্বাধীনতার পক্ষে অবিচল ছিলেন বঙ্গবন্ধু। একাত্তরের পয়লা মার্চ প্রস্তাবিত সাংবিধানিক পরিষদের অধিবেশন অনির্দিষ্টকালের জন্য স্থগিত ঘোষণা করার পরপরই ‘স্বাধীনতা’ শব্দটি স্পষ্টভাবে তিনি উচ্চারণ করেন। অসহযোগ আন্দোলনের উত্তাল সময়ে বঙ্গবন্ধু বলেন, 'বাংলার স্বতঃস্ফূর্ত গণজাগরণ সারা বিশ্বের সামনে প্রমাণ করবে যে, বাঙালিরা আর উৎপীড়িত হতে চায় না, তারা স্বাধীন দেশের নাগরিক হিসেবে বাঁচতে চায়।' তার সেই প্রত্যয়ের কাব্যিক প্রকাশ ঘটে ৭ মার্চ, রেসকোর্সের ভাষণে। রাজনীতির এই অমর কবি ঘোষণা করেন, 'বাংলাদেশের মুক্তির স্পৃহাকে স্তব্ধ করা যাবে না। আমাদের কেউ পরাভূত করতে পারবে না, কারণ প্রয়োজনে আমরা মৃত্যুবরণ করতে প্রস্তুত। জীবনের বিনিময়ে আমরা আমাদের বংশধরদের স্বাধীন দেশের মুক্ত মানুষ হিসেবে স্বাধীনভাবে আর মর্যাদার সঙ্গে বাস করার নিশ্চয়তা দিয়ে যেতে চাই।' দীর্ঘ অসহযোগ আন্দোলনের মধ্য দিয়ে বাংলাদেশের জন্মের অনানুষ্ঠানিক প্রস্তুতি সম্পন্ন হয়। ২৬ মার্চ প্রথম প্রহরেই তিনি ইপিআরের ওয়ারলেসের মাধ্যমে বাংলাদেশের স্বাধীনতা ঘোষণা করেন। মুক্তিপাগল মানুষ আগে থেকেই মুক্তিযুদ্ধে অংশগ্রহণের জন্য ততদিনে প্রস্তুত হয়ে গেছেন।
বাঙালি জাতির আনুষ্ঠানিক জন্মের পূর্বক্ষণে বঙ্গবন্ধু ছিলেন ধীর, স্থির, শান্ত। তৃপ্ত বঙ্গবন্ধু তাই বলতে পেরেছিলেন, 'আমার ভূমিকা আমি পালন করেছি। আমার করার মতো আর কিছু বাকি নেই। আমাকে হত্যা করা হলেও কিছু যায় আসে না।' সেই কারণেই দীর্ঘ নয় মাস হানাদারদের কারাগারে বন্দি থেকেও সামান্য বিচলিত হননি তিনি। কোনো ভয়ভীতি তাকে স্পর্শ করতে পারেনি। ফাঁসির সকল আয়োজনও তাকে সামান্যতম দ্বিধান্বিত করতে পারেনি। অকুতোভয় বঙ্গবন্ধু ১৯৭২ সালের ১০ জানুয়ারি ঢাকায় পৌঁছে নিজের স্ত্রী-সন্তানের কাছে না গিয়ে প্রথমেই বিমান বন্দর থেকে সোজা লক্ষ লক্ষ জনতার মাঝে চলে আসেন। কেননা তারাই যে তার আপনজন। রেসকোর্সের বিশাল জনসমাবেশে বঙ্গবন্ধু হৃদয় নিংড়ানো ভালোবাসা থেকে উচ্চারণ করেন, 'সাধারণ মানুষ যদি আশ্রয় না পায়, তাহলে আমাদের এ স্বাধীনতা ব্যর্থ হয়ে যাবে। আমাদের এখন তাই অনেক কাজ করতে হবে। আমাদের রাস্তাঘাট ভেঙে গেছে, সেগুলো মেরামত করতে হবে।... কর্মচারীদের বলছি, আপনারা ঘুষ খাবেন না। এদেশে আর কোনো দুর্নীতি চলতে দেওয়া হবে না।'
দেশের শাসনভার গ্রহণ করার পরপরই অক্লান্ত পরিশ্রম করতে শুরু করেন তিনি। একটি যুদ্ধবিধ্বস্ত দেশের অবকাঠামো নির্মাণ, স্কুল-কলেজ চালু করা, সংবিধান প্রণয়ন, পঞ্চ-বার্ষিকী পরিকল্পনা তৈরি, বন্দর মাইনমুক্ত করা, প্রশাসন ব্যবস্থা সচল করা, ব্যাংক-বীমা পুনরায় চালু করার মতো অসংখ্য নীতি-নির্ধারণী ও প্রাত্যহিক কাজ তাকে একই সঙ্গে করে যেতে হয়েছে। বাইরের দেশগুলোর সঙ্গে বৈদেশিক সম্পর্ক স্থাপন করতে হয়েছে। এসবের মধ্যেও জাতির পিতা বঙ্গবন্ধু শেখ মুজিব কিন্তু এক দণ্ডের জন্যও সাধারণ মানুষের কষ্টের কথা ভোলেননি।
১৯৭৩ সালের ১৫ ডিসেম্বর, বিজয় দিবসের প্রাক্কালে টেলিভিশনে দেওয়া ভাষণে তিনি বলেন, 'পাকিস্তানি-বাহিনী আত্মসমর্পণ করেছে। কিন্তু আমাদের বিরুদ্ধে যুদ্ধ ঘোষণা করেছে আরো এক শক্তিশালী শত্রু। এই শত্রু হলো অভাব, দারিদ্র্য, ক্ষুধা, রোগ, অশিক্ষা, বেকারত্ব ও দুর্নীতি। এই যুদ্ধ সহজ নয়।' জীবনের শেষ প্রান্তে এসেও তিনি কৃষক-শ্রমিকের পক্ষে কথা বলেছেন। পঁচাত্তরের ২৬ মার্চ স্বাধীনতা দিবসে সোহরাওয়ার্দী ময়দানের এক জনসমাবেশে প্রশ্ন করেন, 'আমার কৃষক দুর্নীতিবাজ? আমার শ্রমিক দুর্নীতিবাজ?' নিজেই আবার সেই প্রশ্নের উত্তরে বলেন,'না'। আর তাই তিনি এদের সম্মান করে, ইজ্জত করে কথা বলার জন্য অনুরোধ করেন শিক্ষিতজনদের। কেননা, তিনি সত্যি সত্যি বিশ্বাস করতেন যে- এই সাধারণ মানুষেরাই দেশের মালিক।
বঙ্গবন্ধু অসাম্যকে অপছন্দ করতেন। তার অর্থনৈতিক ও সামাজিক নীতির চিন্তাজুড়ে ছিল বাংলার সাধারণ মানুষের মুক্তি। বর্তমান সরকারের চলমান সপ্তম পঞ্চবার্ষিকী পরিকল্পনাতেও বঙ্গবন্ধুর এই নীতি বাস্তবায়নের প্রচেষ্টা স্পষ্ট।
﻿﻿﻿বঙ্গবন্ধুর হাত ধরেই হাজার বছরের শোষণ ও দাসত্ব থেকে মুক্তির পায় বাঙালি জাতি, স্বাধীন হয় বাংলাদেশ। দেশ স্বাধীনের পর মাত্র সাড়ে তিন বছর দেশ শাসনের সময় পান বঙ্গবন্ধু। এই স্বল্প সময়েই শত বছর সামনে পথ চলার ভিত্তি স্থাপন করেন তিনি। এমনকি এখনো বাংলাদেশ যেসব নীতির ওপর পরিচালিত হচ্ছে সেগুলোর অধিকাংশ বঙ্গবন্ধুর ঠিক করে দিয়ে যাওয়া। আজ বাংলাদেশে যত প্রতিষ্ঠান কার্যকর দেখছি এবং অনেক আইন ও পুনর্বাসন প্রকল্প বঙ্গবন্ধু সরকারই গ্রহণ করেছিল। আমরা সেগুলো বেমালুম ভুলে গেছি। একদিক শূন্য থেকে দেশ গড়া, আন্তর্জাতিক চাপ, মানুষের মহাপ্রত্যাশা– সব মিলে সরকারকে ব্যতিব্যস্ত হয়ে উঠেছিল। কিন্তু এসবের মধ্যেই এসব প্রতিষ্ঠানের ভিত্তি গড়ে তুলেছিলেন বঙ্গবন্ধু।
 
স্বাধীনতার পর স্বপ্নের সোনার বাংলা গড়ার জন্য বঙ্গবন্ধু যেসব উদ্যোগ নিয়েছিলেন, সেগুলোর মধ্য থেকে কয়েকটি এখানে উল্লেখ করা হলো-
 
১. অস্থায়ী শাসনতন্ত্র আদেশ জারি, ১১ জানুয়ারি ১৯৭২, বাংলা ২৭ পৌষ ১৩৭৮
 
২. আদমজী জুট মিল উদ্বোধন, ১৯৭২, দৈনিক আজাদ, ১৮ ফেব্রুয়ারি ১৯৭২
 
৩. আমদানি নীতি ঘোষণা, ১৯৭২ সালের ২৪ এপ্রিল
 
৪. ইসলামিক ফাউন্ডেশন গঠন, ১৯৭৫ সালের ২২ মার্চ, ইসলামিক ফাউন্ডেশন অ্যাক্ট-১৯৭৫, পাস হয় ১৪ জুলাই ১৯৭৫
 
৫. গণপরিষদ অধিবেশন জারি, ১৯৭২ সালের ১০ এপ্রিল
 
৬. গণপরিষদ আদেশ জারি, ১৯৭২ সালের ২৩ মার্চ
 
৭. চতুর্থ সংশোধনী, ২৫ জানুয়ারি ১৯৭৫
 
৮. জাতীয় অর্থনৈতিক পরিষদ গঠন, ২৫ জানুয়ারি ১৯৭২
 
৯. জাতীয় পতাকা চূড়ান্তকরণ, ১৯৭২ সালের ১৩ জানুয়ারি
 
১০. জাতীয় রক্ষীবাহিনী, ১৯৭২ সালের ৭ মার্চ
 
১১. জাতীয় সংগীত চূড়ান্তকরণ, ১৩ জানুয়ারি ১৯৭২
 
১২. জাতীয়করণ, ১৯৭২ সালের ২৬ মার্চ
 
১৩. তুলা উন্নয়ন বোর্ড গঠন, ১৯৭২ সালের ১৪ ডিসেম্বর
 
১৪. তৃতীয় সংশোধনী, ২৮ নভেম্বর ১৯৭৪
 
১৫. বাকশাল, ১৯৭৫ সালের ৬ জুন
 
১৬. দ্বিতীয় সংশোধনী, ২২ সেপ্টেম্বর ১৯৭৩
 
১৭. নির্বাচন কমিশন আদেশ জারি, ২৩ মার্চ ১৯৭২ সালে প্রদত্ত এবং সরকারি হ্যান্ড আউটে
 
১৮. ন্যাশনাল ডাক্তারদের রেজিস্ট্রেশন প্রদানের নির্দেশ, ১২ জানুয়ারি ১৯৭৩
 
১৯. পরিত্যক্ত সম্পত্তি প্রসঙ্গ, ১৯৭২ সালের ২৮ ফেব্রুয়ারি রাষ্ট্রপতির ১৬ নম্বর আদেশবলে
 
২০. পার্বত্য চট্টগ্রামকে ৩টি জেলায় বিভক্ত ১৯৭৫, দৈনিক ইত্তেফাক, ২৮ জানুয়ারি ১৯৭৫
 
২১. প্রথম জাতীয় শোক দিবস, ১৩ জানুয়ারি ১৯৭২
 
২২. প্রথম বাংলায় গেজেট প্রকাশ, ১৪ জানুয়ারি ১৯৭২
 
২৩. প্রথম বাজেট, ১৯৭৩ সালের ২ জুন
 
২৪. বাংলাদেশ সরকার (চাকরি) আদেশ ১৯৭২ (রাষ্ট্রপতির ৯নং আদেশ, ১৯৭২)
 
২৫. বাংলাদেশ সরকার (চাকরি বাছাই) আদেশ, ১৯৭২ (রাষ্ট্রপতির ৬৭নং আদেশ, ১৯৭২)
 
২৬. বাংলাদেশ সরকার (চাকরি বাছাই (সংশোধনী) আদেশ, ১৯৭২ (রাষ্ট্রপতির ৯২নং আদেশ, ১৯৭২)
 
২৭. প্রেস অ্যান্ড পাবলিকেশনস্ অর্ডিন্যান্স বাতিল, ২৮ আগস্ট ১৯৭৩
 
২৮. বঙ্গবন্ধুর সভাপতিত্বে মন্ত্রিসভার প্রথম বৈঠক, ১৩ জানুয়ারি ১৯৭২
 
২৯. বাংলাদেশ ইন্সুরেন্স একাডেমি, ১৯৭৩
 
৩০. বাংলাদেশ কৃষি গবেষণা পরিষদ, ১৯৭৩ সালে রাষ্ট্রপতির আদেশ ৩২-এর মাধ্যমে
 
৩১. বাংলাদেশ কৃষি ব্যাংক, ২৭নং আদেশবলে ১৯৭৩ সালে
 
৩২. বাংলাদেশ জুট মিল কর্পোরেশন, ১৭ এপ্রিল ১৯৭২
 
৩৩. বাংলাদেশ দালাল (বিশেষ ট্রাইব্যুনাল) অধ্যাদেশ, ১৯৭২, ২৪.০১.১৯৭২
 
৩৪. বাংলাদেশ পরমাণু শক্তি কমিশন, ১৯৭৩ সালের ২৭ ফেব্রুয়ারি
 
৩৫. বাংলাদেশ পরিসংখ্যান ব্যুরো, ১৯৭৪ সালের আগস্ট মাসে
 
৩৬. বাংলাদেশ বিমান বাহিনী, মুজিবনগর সরকার ১৯৭১ সালের ৮ অক্টোবর
 
৩৭. বাংলাদেশ ব্যাংক (জাতীয়করণ) আদেশ পাস, ১৯৭২ সালের ২৬ মার্চ (রাষ্ট্রপতির আদেশ নং-২৬, ১৯৭২)
 
৩৮. বাংলাদেশ ভূমি মালিকানা (সীমিতকরণ) আদেশ ১৯৭২, রাষ্ট্রপতির ৯৮নং আদেশবলে
 
৩৯. বাংলাদেশ মিলিটারি একাডেমি, ১৯৭৪ সালের ১১ জানুয়ারি কুমিল্লায়
 
৪০. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৪১. বাংলাদেশ শিল্প ব্যাংক, ১৯৭২ সালে রাষ্ট্রপতির ১২৯নং আদেশবলে
 
৪২. বাংলাদেশ শিশু হাসপাতাল, ১৯৭২ সালের মার্চ
 
৪৩. বাংলাদেশ সরকারি কর্মচারী (অবসর) আদেশ ১৯৭২
 
৪৪. বাংলাদেশ হাইকোর্ট আদেশ জারি, ১৯৭২ সালের ১৭ ফেব্রুয়ারি
 
৪৫. বাংলাদেশ হাউজ বিল্ডিং ফাইন্যান্স কর্পোরেশন, ১৯৭৩ সালে রাষ্ট্রপতির ৭নং আদেশবলে
 
৪৬. বাংলাদেশ হৃত সম্পত্তি পুনরুদ্ধার আদেশ ১৯৭২, ১৯৭২ সালের ১৭ ফেব্রুয়ারি
 
৪৭. বিমান বাংলাদেশ এয়ারলাইনস, ১৯৭২ সালের ৪ জানুয়ারি রাষ্ট্রপতির ১২৬ নম্বর আদেশবলে
 
৪৮. বীমা কর্পোরেশন আদেশ জারি, ২৬ মার্চ ১৯৭২
 
৪৯. বীরাঙ্গনাদের পুনর্বাসন ও বঙ্গবন্ধু, ১৯৭২ সালের ১৮ ফেব্রুয়ারি
 
৫০. বেতবুনিয়া উপকেন্দ্র স্থাপন, ১৪ জুন ১৯৭৫
 
৫১. মুক্তিযোদ্ধা কল্যাণ ট্রাস্ট, ১৯৭২ সালের সেপ্টেম্বর, রাষ্ট্রপতির আদেশ নম্বর ৯৫
 
৫২. মুক্তিযুদ্ধের পদক প্রদান, ১৯৭৩ সালের ১৫ জানুয়ারি
 
৫৩. মুক্তিযোদ্ধাদের রাষ্ট্রীয় খেতাব, ১৯৭৩ সালের ১৫ ডিসেম্বর
 
৫৪. যৌথ নদী কমিশন, ১৯৭২ সালের মার্চ মাসে
 
৫৫. রাষ্ট্রপতি সরকার ব্যবস্থা প্রবর্তন, ২৫ জানুয়ারি ১৯৭২
 
৫৬. রাষ্ট্রীয় সম্পত্তি অধিগ্রহণ ও প্রজাস্বত্ব (তৃতীয় সংশোধনী) আদেশ, ৫ আগস্ট ১৯৭২, রাষ্ট্রপতির আদেশ নং-৯৫
 
৫৭. শিপিং কর্পোরেশন গঠন, ১৯৭২ সালের ৩০ জানুয়ারি
 
৫৮. শিল্পকলা একাডেমি, ১৯৭৪ সাল
 
৫৯. সংবিধানের প্রথম সংশোধনী, ১৯৭৩ সালের ১৫ জুলাই
 
৬০. সরকারি অফিসে বিলাসিতা বন্ধে নির্দেশ, ১৯৭২, দৈনিক আজাদ, ৩ ফেব্রুয়ারি ১৯৭২
 
৬১. সর্বস্তরে বাংলা ভাষা ব্যবহারের জন্য নির্দেশ, ১৯৭২ সালের ২৫ এপ্রিল
 
৬২. সশস্ত্র বাহিনী পুনর্গঠন, ১৯৭২, ০৬.০৩.৭২, ০৮.০৪.৭২
 
৬৩. সস্তায় রেডিও-টিভি দেওয়ার ব্যবস্থা, ২ জুলাই ১৯৭৫
 
৬৪. সিভিল সার্ভেন্ট ট্রেনিং একাডেমি স্থাপন, দৈনিক পূর্বদেশ, ৯ এপ্রিল ১৯৭৩
 
৬৫. স্বাধীন বাংলাদেশের প্রথম বেতন কমিশন, ১৯৭২ সালের ১৩ জুলাই
 
৬৬. প্রশাসন ও চাকরি পুনর্গঠন কমিটি, ১৯৭২ সালের ১৫ মার্চ
 
৬৭. বাংলাদেশ ইনস্টিটিউট অব ব্যাংক ম্যানেজমেন্ট (বিআইবিএম), ১৯৭৪ সালের ৩১ ডিসেম্বর
 
৬৮. বাংলাদেশ চিকিৎসা গবেষণা পরিষদ, ১৯৭২
 
৬৯. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৭০. বাংলাদেশ বিশ্ববিদ্যালয় মঞ্জুরী কমিশন (বিমক), ১৯৭৩ সালে রাষ্ট্রপতির ১০ নম্বর আদেশবলে
 
৭১. বাংলাদেশ বার কাউন্সিল, ১৯৭২ সালের ৪৬নং আদেশবলে
 
৭২. ঢাকা কর্পোরেশন সৃষ্টি, ১৯৭৪ সালের ১৯ ফেব্রুয়ারি
 
৭৩. ঢাকা বিশ্ববিদ্যালয় আদেশ, ১৯৭৩
 
৭৪. ঘোড়দৌড় নিষেধ করে আদেশ, ১৯৭২ সালের ১৫ জানুয়ারি
 
৭৫. আন্তর্জাতিক অপরাধসমূহ (ট্রাইব্যুনালস) আইন, ১৯৭৩ সালের ১৯ জুলাই
 
৭৬. জাতীয় প্রতীক, ১৯৭২ সালের ২৮ ফেব্রুয়ারি
 
৭৭. বাংলাদেশ কৃষি গবেষণা কাউন্সিল, ১৯৭৩
 
৭৮. সাধারণ ক্ষমা, ১৯৭৩ সালের ৩০ নভেম্বর
 
৭৯. বাংলাদেশ পরমাণু কৃষ্টি ইনস্টিটিউট, ১৯৭৩
 
৮০. বাংলাদেশ পাবলিক সার্ভিস কমিশন, ১৯৭২ সালে রাষ্ট্রপতির ৩৪নং আদেশবলে
 
৮১. শহিদ বুদ্ধিজীবী স্মৃতিস্তম্ভর ভিত্তিপ্রস্তর স্থাপন, ১৯৭২ সালের ২২ ডিসেম্বর
 
৮২. বাংলাদেশ শিল্প ঋণ সংস্থা, ১২৮, ১৯৭২-এর অধীনে ১৯৭২ সালের ৩১ অক্টোবর
 
৮৩. শিশু আইন, ১৯৭৪ সালের ২২ জুন চিল্ড্রেন অ্যাক্ট
 
৮৪. ২৯ ব্যাংক বীমা কোম্পানি সরকারি খাতে গ্রহণ, ১৯৭৩ সালের ১ জানুয়ারি
 
 
স্বাধীনতার পর বঙ্গবন্ধু বা তৎকালীন আওয়ামী লীগ সরকারের সবচেয়ে বড় কৃতিত্ব ছিল দেশকে একটি শাসনতন্ত্র প্রদান। আর কোনো দেশে এরকম একটি রক্তক্ষয়ী যুদ্ধের পর এত দ্রুত একটি শাসনতন্ত্র প্রদান সম্ভব হয়েছে বলে জানা নেই।
﻿﻿﻿২৫ জানুয়ারি, ইতিহাসের একটি গুরুত্বপূর্ণ দিন, কিন্তু দিনটি কেনো অর্থবহ তা আজ অনেকেই স্মরণ করতে পারে না এবং যাদের স্মৃতিতে আছে তারাও ইচ্ছাকৃতভাবে স্মরণ করার চেষ্টা করে না। ব্যাপারটা এমন, যেনো বাংলাদেশের ইতিহাস থেকে দিনটি বেমালুম হাওয়া হয়ে গেছে। আসুন ইতিহাসের দিকে তাকাই, পেছনের দিনগুলিতে ফিরুন, স্মৃতিতে একটা ঝাঁকুনি দিন। ২৫ জানুয়ারি দিনটি কেনো আমাদের ইতিহাসের অংশ সেই সত্য ঘাঁটলে আপনি হয়তো ধাক্কা খেতে পারেন। ১৯৭৫ সালের এই দিনে বঙ্গবন্ধু শেখ মুজিবুর রহমানের নেতৃত্বাধীন সরকারের উদ্যোগে দেশের সংবিধানে একটি উল্লেখযোগ্য সংশোধনী আনা হয়। জাতীয় সংসদ কর্তৃক গৃহীত সংবিধানের এই চতুর্থ সংশোধনীর মাধ্যমে দেশের রাজনৈতিক ব্যবস্থাপনায় বড় ধরনের পরিবর্তন নিয়ে আসা হয়েছিল। আইনসভার অনুমোদন সাপেক্ষে রাষ্ট্রপতি শাসিত সরকার ব্যবস্থা প্রচলনের মাধ্যমে এই দেশ নতুন ধারার রাজনৈতিক ব্যবস্থাপনার দিকে যাত্রা শুরু করে। ১৯৭২ সালের ১২ জানুয়ারি থেকে প্রধানমন্ত্রীর দায়িত্বে থাকা বঙ্গবন্ধু শেখ মুজিবুর রহমান সব নির্বাহী কর্তৃপক্ষকে সঙ্গে নিয়ে রাষ্ট্রপতির দায়িত্ব গ্রহণ করেন এই দিনটিতে। 

মূলত জাতিকে একটি নব-উচ্চতার গন্তব্যে নিয়ে যাওয়ার পথে অভিযাত্রা শুরুর জন্যই সংবিধানের চতুর্থ সংশোধনী গ্রহণ করা হয়। অথচ ১৯৭৫ সালের ২৫ জানুয়ারির পর থেকে বছরের পর বছর ধরে যতোই সময় গড়িয়েছে, সাংবিধানিক এই পরিবর্তনকে নিয়ে নাটকীয়ভাবে সমালোচনা করে যাওয়া হয়েছে। সমালোচনার জন্য যে বিষয়গুলোকে প্রধানত সামনে আনা হয়েছে সেগুলো হলো- চতুর্থ সংশোধনীর পর বাংলাদেশ কৃষক শ্রমিক আওয়ামী লীগ (বাকশাল) গঠন, যাকে বলা হয়েছে এক দলীয় রাজনৈতিক ব্যবস্থার প্রচলন এবং রাষ্ট্রপতিশাসিত সরকার ব্যবস্থায় ফেরা, যাকে অগতান্ত্রিক শাসনব্যবস্থা বলা অভিহিত করা হয়েছে। কিন্তু আসলেই কী তাই? বাস্তবতা হলো, মূলধারার সব দল নিয়েই বাকশাল গঠন করেছিলেন বঙ্গবন্ধু। প্রকৃতপক্ষে এটি ছিল একটি সর্বদলীয় জাতীয় সরকার।  

বঙ্গবন্ধু অনেক দূরদৃষ্টিসম্পন্ন নেতা ছিলেন। তৎকালীন রাজনৈতিক অবস্থা বিশ্লেষণ করে বঙ্গবন্ধু ১৯৭৫ সালের শুরুতেই একটি রাজনৈতিক পরিবর্তনের কথা বলেছিলেন, যাকে তিনি অভিহিত করেছিলেন 'দ্বিতীয় বিপ্লব' হিসেবে। জাতির বৃহত্তর স্বার্থে আওয়ামী লীগসহ সাংবিধানিকভাবে সংগঠিত এবং মূলধারার সব রাজনৈতিক দলকে তিনি একত্রে একটি পাটাতনে এনেছিলেন, স্পষ্টতই এটি ছিল একটি জাতীয় ঐক্য ফ্রন্ট। এই ব্যাপারে বঙ্গবন্ধুর নিজস্ব মতামত হলো- কট্টর বাম ও ডান-পন্থীদের উগ্র তৎপরতায় দেশে সৃষ্ট নৈরাজ্য প্রতিরোধ এবং রাষ্ট্রের মূল অংশগুলোতে ছড়িয়ে পড়া দুর্নীতির বিস্তার রোধে এই পরিবর্তন প্রয়োজনীয় হয়ে পড়েছিল।

আমাদের জাতীয় ইতিহাসের রাজনৈতিক প্রেক্ষাপট আলোচনার একটি বিশাল জায়গাজুড়ে রয়েছে বাকশালের গল্প। তাই জাতির পিতা বঙ্গবন্ধু শেখ মুজিবুর রহমানের জন্মশতবার্ষিকীর এই বছরে বাকশাল এবং চতুর্থ সংশোধনীর পুনর্পাঠ সময়ের দাবি হয়ে উঠেছে। বিশেষ করে বঙ্গবন্ধু কর্তৃক দেশের রাজনৈতিক ব্যবস্থা নতুন করে ঢেলে সাজানোর সিদ্ধান্তের কারণগুলো বোঝার জন্য রাজনৈতিক এবং অ্যাকাডেমিকভাবে ওই সময়টাকে অধ্যয়ন করা প্রয়োজন। কিন্তু দুর্ভাগ্যজনক বাস্তবতা হলো, বঙ্গবন্ধুর রাজনৈতিক আদর্শ এবং দর্শন নিয়ে গবেষণা করার ক্ষেত্রেও রহস্যজনকভাবে কখনোই বাকশালকে নিয়ে কোনো গবেষণার উদ্যোগ নেওয়া হয়নি, সম্ভবত ইচ্ছাকৃতভাবেই বাকশাল নিয়ে কোনো গবেষণা করা হয়নি। আওয়ামী লীগের খুঁত-সন্ধানীরা সবসময় বাকশালের সঙ্গে গণতন্ত্রের সংঘর্ষ খুঁজে পেয়েছেন, তারা বাকশালকে রীতিমতো গণতন্ত্রের মুখোমুখি দাঁড় করিয়ে দিয়েছেন। এটি ইচ্ছাকৃত এবং উদ্দেশ্যপ্রণোদিত।

বাকশাল নিয়ে অনেক ভুল ধারণা প্রচলিত আছে, যেগুলোর ব্যাপারে সঠিক তথ্য জানা প্রয়োজন। শক্তিশালী রাষ্টপতি শাসিত সরকার ব্যবস্থা কায়েম ছাড়াও আরও বহুমুখী কারণে এই ব্যবস্থার দিকে এগিয়ে যেতে হয়েছে। মূলত বাকশালের মাধ্যমে গণতন্ত্রকে বিকেন্দ্রীকরণ করতে চেয়েছিলেন বঙ্গবন্ধু।

বঙ্গবন্ধু হত্যার পেছনে অনেকে বাকশাল প্রতিষ্ঠাকে ঢাল হিসেবে ব্যবহার করতে চান।  তবে বাকশাল ব্যবস্থা চালুর জন্য বঙ্গবন্ধুকে হত্যা করা হয়নি। যারা ১৯৭৫ সালের শুরুর দিকের এই রাজনৈতিক ব্যবস্থা পরিবর্তনের সঙ্গে পরবর্তীতে স্বপরিবারে বঙ্গবন্ধুকে নির্মমভাবে হত্যার সম্পর্ক খুঁজতে যান, তারা ভুলের স্বর্গে বাস করছেন। মৌলিক সত্যটা হলো- বঙ্গবন্ধুকে খাটো করা এবং বঙ্গবন্ধুর সরকারকে উৎখাত করা এবং শেষ পর্যন্ত একটি বর্বরোচিত অভ্যুত্থানের মাধ্যমে ১৫ আগস্ট কালরাতে তাকে যে হত্যা করা হলো; ১৯৭৪ সাল থেকেই এই অপচেষ্টার পরিকল্পনা করা হচ্ছিলো। বঙ্গবন্ধুর সরকারকে উৎখাতের জন্য ১৯৭৪ সালের অক্টোবর মাসে চীনপন্থী কমিউনিস্ট নেতা আব্দুল হক পাকিস্তানের প্রধানমন্ত্রী জুলফিকার আলী ভুট্টোকে চিঠি লিখে অর্থনৈতিক সহায়তা চেয়েছিল। খন্দকার মোশতাক ও তার সহযোগীরাও তখন সক্রিয়ভাবে কাজ করছিল। বৈধভাবে প্রতিষ্ঠিত সরকারকে অসাংবিধানিক প্রক্রিয়ায় উচ্ছেদ করার জন্য ১৯৭৪ সালের নভেম্বরে এবং ১৯৭৫ সালের মার্চ মাসে জেনারেল জিয়াউর রহমানের কাছেও প্রস্তাব দেওয়া হয়েছিল। সুতরাং ১৯৭৫ সালের ১৫ আগস্টের ট্রাজেডির পেছনে বাকশাল আসলে কোনো কারণ ছিল না।

এই বাকশাল ব্যবস্থার উল্লেখযোগ্য একটি বৈশিষ্ট্য ছিল প্রশাসনিক বিকেন্দ্রীকরণ। দেশকে পুনর্গঠনের জন্য ৬১ জেলায় ভাগ করা হয়েছিল। প্রত্যেকটি জেলার প্রধান ছিলেন একজন করে গভর্নর। ১৯৭৫ সালের ১৬ জুলাই তাদের নিয়োগ দেওয়া হয়। ৬১ জন গভর্নরের মধ্যে ৩৩ জন ছিলেন সংসদ সদস্য, ১৩ জন ছিলেন সরকারি চাকরিজীবী, একজন সামরিক কর্মকর্তা এবং বাকি ১৪ জন বিভিন্ন ইতিবাচক কর্মকাণ্ডের জন্য ব্যক্তি হিসেবে সুপরিচিত ছিলেন।

বাকশাল গঠনের পর যেভাবে অর্থনৈতিক পুনর্গঠনের কথা ভাবা হয়েছিল, সেভাবে অর্থনৈতিক নীতি-প্রণয়নের বিষয়টিও যাচাইয়ের প্রয়োজন আছে। ১৯৭৫ সালের ২৫ জানুয়ারি থেকে ১৫ আগস্টের মধ্যবর্তী সময়টার অর্থনৈতিক প্রবণতা কেমন ছিল তা বুঝতে সেই সম্পর্কিত পরিসংখ্যান ও তথ্য-উপাত্তগুলো গুরুত্বপূর্ণ। তবে নিঃসংকোচে বাকশাল নিয়ে মুক্তকণ্ঠে গবেষণা ও আলোচনা করার জন্য এখনই উপযুক্ত সময়। কারণ ইতিহাস বোঝার জন্য গুজব নয় গবেষণালব্ধ বিষয়গুলোই গুরুত্বপূর্ণ। তাই গভীরভাবে তথ্যবহুল আলোচনা হোক, অযৌক্তিক ও অন্ধ নেতিবাচকতা থেকে বের হয়ে আসুক নতুন প্রজন্ম।  

মুক্তিযুদ্ধের চেতনায় রাষ্ট্র পরিচালনার চার মূলনীতি হলো- জাতীয়তাবাদ, সমাজতন্ত্র, গণতন্ত্র ও ধর্মনিরপেক্ষতা। দীর্ঘ তিন যুগ এই চার নীতি আবার পর সংবিধানে ফিরেছে ২০১১ সালের ৩০ জুন। সংবিধানের পঞ্চদশ সংশোধন আইন, ২০১১-এ বাহাত্তরের সংবিধানের এই সংক্রান্ত অনুচ্ছেদটি ফিরিয়ে আনা হয়। একইসঙ্গে সংবিধানের মৌলিক বিধানগুলোকে সংশোধনের অযোগ্য ঘোষণা করে একটি নতুন অনুচ্ছেদ যোগ করা হয়েছে।

 

মোট ৫৫টি সংশোধনীসহ সংবিধান (পঞ্চদশ সংশোধন) আইন, ২০১১ জাতীয় সংসদে পাস হয়েছে এদিন।

 

এর আগে, ১৯৭৭ সালে জেনারেল জিয়াউর রহমান এক সামরিক আদেশে ১৯৭২ সালের সংবিধানের প্রস্তাবনা থেকে রাষ্ট্রের ওই চার মূলনীতির অংশটি পরিবর্তন করেছিল। এছাড়াও মুখবন্ধে 'জাতীয় মুক্তির জন্য ঐতিহাসিক সংগ্রামের' শব্দবন্ধটি 'জাতীয় স্বাধীনতার জন্য ঐতিহাসিক যুদ্ধ' দিয়ে প্রতিস্থাপন করা হয় তখন। এরপর ১৯৭৯ সালের এপ্রিলে বিএনপি নেতৃত্বাধীন দ্বিতীয় সংসদের মাধ্যমে ওই প্রস্তাবনাটি সংবিধানের অন্তর্ভুক্ত করে নেওয়া হয়, যা পঞ্চম সংশোধনী হিসেবে পরিচিত।

 

২০১০ সালের ২৭ জুলাই সুপ্রিম কোর্টের আপিল বিভাগ এক রায়ে পঞ্চম সংশোধনী বাতিল ঘোষণা করে। একইসঙ্গে সংবিধানকে পঞ্চম সংশোধনীর আগের অবস্থানে ফিরিয়ে নেওয়ার নির্দেশ দেন।

 

আদালতের রায়ের আলোকে সংবিধান সংশোধনের জন্য গঠিত বিশেষ কমিটির সুপারিশ অনুযায়ী বাহাত্তরের চার মূলনীতি ফিরিয়ে এনে ২০১১ সালের ৩০ জুন পঞ্চদশ সংশোধনী পাস করা হয়।

 

সংশোধিত সংবিধানের প্রস্তাবনার প্রথম অনুচ্ছেদে ক) 'জাতীয় স্বাধীনতার জন্য ঐতিহাসিক যুদ্ধের' শব্দের পরিবর্তে 'জাতীয় মুক্তির ঐতিহাসিক সংগ্রামের শব্দগুলো প্রতিস্থাপিত হয়েছে।

 

খ) প্রস্তাবনার দ্বিতীয় অনুচ্ছেদে প্রতিস্থাপিত হয়েছে- "আমরা অঙ্গীকার করিতেছি যে, যে সকল মহান আদর্শ আমাদের বীর জনগণকে জাতীয় মুক্তি সংগ্রামে আত্মনিয়োগ ও বীর শহীদদিগকে প্রাণোৎসর্গ করিতে উদ্বুদ্ধ করিয়াছিল- জাতীয়তাবাদ, সমাজতন্ত্র, গণতন্ত্র ও ধর্ম নিরপেক্ষতার সেই সকল আদর্শ এ সংবিধানের মূলনীতি হইবে;"- অংশটি।

 

অনুচ্ছেদ-৮ এর রাষ্ট্রীয় মূলনীতির দফা ১ ও ১ক) এর পরিবর্তে "(১) জাতীয়তাবাদ, সমাজতন্ত্র, গণতন্ত্র ও ধর্ম নিরপেক্ষতা এ নীতিসমূহ এবং তৎসহ এ নীতিসমূহ হইতে উদ্ভূত এই ভাগে বর্ণিত অন্য সকল নীতি রাষ্ট্র পরিচালনার মূলনীতি বলিয়া পরিগণিত হইবে" প্রতিস্থাপিত হয়েছে।

 

বাঙালি জাতীয়তাবাদ বিষয়ে অনুচ্ছেদ ৯-এ প্রতিস্থাপন করা হয়েছে "ভাষাগত ও সংস্কৃতিগত একক সত্ত্বাবিশিষ্ট যে বাঙালি জাতি ঐক্যবদ্ধ ও সংকল্পবদ্ধ সংগ্রাম করিয়া জাতীয় মুক্তিযুদ্ধের মাধ্যমে বাংলাদেশের স্বাধীনতা ও সার্বভৌমত্ব অর্জন করিয়াছেন, সেই বাঙালি জাতির ঐক্য ও সংহতি হইবে বাঙালি জাতীয়তাবাদের ভিত্তি।"

 

অনুচ্ছেদ ১০-এ প্রতিস্থাপিত হয়েছে- "সমাজতন্ত্র ও শোষণমুক্তি- মানুষের উপর মানুষের শোষণ হইতে মুক্ত ন্যায়ানুগ ও সাম্যবাদী সমাজলাভ নিশ্চিত করিবার উদ্দেশ্যে সমজতান্ত্রিক অর্থনৈতিক ব্যবস্থা প্রতিষ্ঠা করা হইবে"।

 

এছাড়াও জাতীয় ক্রান্তিকালে সংবিধানের মৌলিক বিধানগুলোকে বদলে ফেলার পথ বন্ধ করতে সংশোধিত সংবিধানে নতুন একটি অনুচ্ছেদ যুক্ত করা হয়েছে।

 

অনুচ্ছেদ ৭ (খ) এ বলা হয়েছে- "এ সংবিধানের ১৪২ অনুচ্ছেদে যাহাই কিছু থাকুক না কেন, সংবিধানের প্রস্তাবনা, প্রথমভাগের সকল অনুচ্ছেদ, দ্বিতীয় ভাগের সকল অনুচ্ছেদ, নবম ক-ভাগে বর্নিত অনুচ্ছেদসমূহের বিধানাবলী সাপেক্ষে তৃতীয় ভাগের সকল অনুচ্ছেদ এবং একাদশ ভাগের অনুচ্ছেদ ১৫০-সহ সংবিধানের অন্যান্য মৌলিক কাঠামো সংক্রান্ত অনুচ্ছেদগুলোর বিধানবলী সংযোজন, পরিবর্তন, প্রতিস্থাপন, রহিতকরণ কিংবা অন্য কোনো পন্থায় সংশোধনের অযোগ্য হইবে।"

মুক্তিযুদ্ধকালে শান্তি, কল্যাণ ও মানবতার ধর্ম ইসলামের অপব্যাখ্যা করে পাকিস্তানি স্বৈরশাসকগোষ্ঠী, হানাদার বাহিনী ও তাদের এদেশীয় দোসর-দালালেরা মুক্তিযুদ্ধকে ইসলামবিরোধী এবং মুক্তিযোদ্ধাদের অমুসলিম আখ্যা দেয়। তারা স্বাধীনতাকামী নিরস্ত্র মানুষদের নির্বিচারে হত্যা করে, চালায় নারী নির্যাতন। অসংখ্য ঘরবাড়ি জ্বালিয়ে দেয়; আর তথাকথিত ‘গনিমতের’ মাল হিসেবে লুট করে মুক্তিকামী মানুষের সম্পদ-সম্পত্তি। অথচ এসবই ছিল সম্পূর্ণ ইসলাম-বিরোধী, সম্পূর্ণ হারাম বা অবৈধ। মুক্তিযুদ্ধকালে ইসলামের তথাকথিত ধ্বজাধারীদের এহেন ঘৃণ্য অপকর্ম সবাইকে হতবাক ও স্তম্ভিত করে দেয়। ইসলামের নাম ভাঙিয়ে, ইসলামের ভুল ব্যাখ্যা দিয়ে তারা যেসব ঘৃণ্য অপকর্ম সংঘটিত করে এদেশের মাটিতে, তা পবিত্র ইসলামের শুভ ললাটে কালিমা লেপন করে দেয়। এই কালিমালিপ্ত ইতিহাসের প্রেক্ষাপটেই জাতির জনক ইসলাম প্রচার-প্রসারে সরকারি পৃষ্ঠপোষকতার নানামুখী পদক্ষেপ গ্রহণ করেছিলেন।
পাকিস্তানের কারাগার থেকে মুক্ত হয়ে ১৯৭২ সালের ১০ জানুয়ারি সদ্যস্বাধীন স্বদেশে প্রত্যাবর্তনের পর, ওই দিনই তিনি সোহরাওয়ার্দী উদ্যানের এক বিশাল সমাবেশে ঘোষণা দেন, 'বাংলাদেশ পৃথিবীর দ্বিতীয় বৃহত্তম মুসলিম দেশ। ইসলামের অবমাননা আমি চাই না ...এ দেশের কৃষক-শ্রমিক, হিন্দু-মুসলমান সবাই সুখে থাকবে, শান্তিতে থাকবে।'
পরবর্তীতে ১৯৭৫ সালের ২৮ মার্চ বাংলাদেশের স্থপতি জাতির জনক বঙ্গবন্ধু শেখ মুজিবুর রহমান এক অধ্যাদেশ বলে ইসলামিক ফাউন্ডেশন প্রতিষ্ঠা করেন। ইসলামিক ফাউন্ডেশন অ্যাক্টে এই প্রতিষ্ঠানের যে লক্ষ্য ও উদ্দেশ্য নির্ধারণ করা হয় তা হচ্ছে-
(ক) মসজিদ ও ইসলামি কেন্দ্র, একাডেমি ও ইনস্টিটিউট প্রতিষ্ঠা করা ও রক্ষণাবেক্ষণ করা।
(খ)মসজিদ ও ইসলামি কেন্দ্র, একাডেমি ও ইনস্টিটিউট এবং সমাজ সেবায় নিবেদিত সংগঠনসমূহকে আর্থিক সহায়তা দেওয়া।
(গ) সংস্কৃতি, চিন্তা, বিজ্ঞান ও সভ্যতার ক্ষেত্রে ইসলামের অবদানের ওপর গবেষণা পরিচালনা।
(ঘ) ইসলামের মৌলিক আদর্শ বিশ্ব ভ্রাতৃত্ববোধ, পরমতসহিষ্ণুতা, ন্যায় বিচার প্রভৃতি প্রচার করা ও প্রচারের কাজে সহায়তা করা এবং সাংস্কৃতিক সামাজিক ও অর্থনৈতিক জীবনে ইসলামি মূল্যবোধ ও নীতিমালা বাস্তবায়নের জন্য প্রাতিষ্ঠানিক উন্নয়নসহ বিভিন্ন পদক্ষেপ এর সুপারিশ করা।
(ঙ) ইসলামি মূল্যবোধ ও নীতিমালা জনপ্রিয় করে তোলার লক্ষ্যে ইসলামের ইতিহাস, দর্শন, সংস্কৃতি, আয় ও বিচার ব্যবস্থা সম্পর্কিত গবেষণার আয়োজন করা ও তা প্রসার ঘটানো এবং জনপ্রিয় ইসলামি সাহিত্য সুলভে প্রকাশ করা এবং সেগুলির সুলভ প্রকাশনা ও বিলি-বণ্ঠনকে উৎসাহিত করা।
(চ) ইসলাম ও ইসলামের বিষয় সম্পর্কিত বই-পুস্তক, সাময়িকী ও প্রচার পুস্তিকা অনুবাদ করা, সংকলন করা ও প্রকাশ করা।
(ছ) ইসলামের ইতিহাস ইতিহাস, দর্শন, সংস্কৃতি, আয় ও বিচার ব্যবস্থা সম্পর্কিত বিষয়াদির ওপর সম্মেলন, বক্তৃতা, বিতর্ক ও সিম্পোজিয়ামের আয়োজন করা।
(জ) ইসলামবিষয়ক গবেষণার ক্ষেত্রে অসামান্য অবদানের জন্য পুরস্কার ও পদক প্রবর্তন করা।
(ঝ) ইসলাম সম্পর্কিত প্রকল্পের উদ্যোগ নেওয়া, প্রকল্প গ্রহণ করা কিংবা তাতে সহায়তা করা।
(ঞ) ইসলামবিষয়ক গবেষণার জন্য বৃত্তি প্রদান করা।
(ট) বায়তুল মুকারাম মসজিদের ব্যবস্থাপনা ও উন্নতি সাধন করা।
(ঠ) উপরোক্ত কার্যাবলির যে কোনোটির ক্ষেত্রে আনুষঙ্গিক বা আপতিত সব কাজ সম্পাদন করা।
বঙ্গবন্ধুর প্রতিষ্ঠিত ইসলামিক ফাউন্ডেশন এখন সরকারি অর্থে পরিচালিত মুসলিম বিশ্বের অন্যতম একটি বৃহৎ সংস্থা হিসেবে নন্দিত।  এ প্রতিষ্ঠান থেকে এ যাবত পবিত্র কুরআনের বাংলা তরজমা, তাফসীর, হদীস গ্রন্থের অনবুাদ, রাসূল (সো)-এর জীবন ও কর্মের ওপর রচিত ও অনূদিত গ্রন্থ, ইসলামের ইতিহাস, ইসলামী আইন ও দর্শন, ইসলামী অর্থনীতি, সমাজনীতি, সাহাবী ও মনীষীগণের জীবনী ইত্যাদি নানা বিষয়ে সাড়ে তিন হাজারেরও বেশি গ্রন্থ প্রকাশিত হয়েছে। এসব গ্রন্থ শুধু বাংলাদেশের পাঠকদের কাছেই নয়, বিশ্বের অন্যান্য দেশে বিপুলভাবে সমাদৃত হয়ে আসছে। এ প্রতিষ্ঠান ঢাকস্থ প্রধান কার্যালয়সহ সারা দেশের ৬৪টি জেলা কার্যালয়, আর্ত-মানবতার সেবায় ২৮টি ইসলামিক মিশন,  সাতটি ইমাম প্রশিক্ষণ একাডেমির মাধ্যমে নানামুখী কার্যক্রম বাস্তবায়ন করে আসছে। বৃহত্তম কলেবরে ২৮ খণ্ডে ইসলামী বিশ্বকোষ, ১২ খণ্ডে সীরাত বিশ্বকোষ প্রকাশ করে জ্ঞানের ক্ষেত্রে অসামান্য অবদান রেখেছে। ইসলামিক ফাউন্ডেশন প্রতিষ্ঠা করে ইসলাম প্রচার ও প্রসারের ক্ষেত্রে বঙ্গবন্ধু যে অসামান্য অবদান রেখেছেন এজন্য জাতি তার কছে চির কৃতজ্ঞ।
১৯৭১ সালের মার্চের শুরুতেই অসহযোগ আন্দোলনের জন্য দেশবাসীর উদ্দেশে বঙ্গবন্ধু যেসব নির্দেশনা দিয়েছিলেন, তার মাধ্যমেই একটি স্বতন্ত্র স্বাধীন রাষ্ট্রের পত্তন হয়। বাংলাদেশ নাম রাষ্ট্রের নামে স্লোগানে স্লোগানে মুখরিত হয়ে ওঠে এই এদেশের আকাশ-বাতাস। ভেঙে পড়ে পাকিস্তানি শাসন ব্যবস্থা। শেখ মুজিবুর রহমানের নির্দেশে চলতে থাকে দেশ। অসহযোগ আন্দোলনের সময় যে ৩৫টি নির্দেশ জারি করেন বঙ্গবন্ধু, তা পাকিস্তানিদের কর্তৃত্ব অস্বীকার করে বাঙালির জনসাধারণের সঙ্গে প্রশাসনের সর্বাত্মক সহযোগিতার ভিত্তি করে করে। নির্বাচনে বিজয়ী দল আওয়ামী লীগের নেতৃত্বে আনুষ্ঠানিকভাবে স্বাধীনতার দিকে এগুতে থাকে দেশ।
 
২৬ মার্চ প্রথম প্রহরে স্বাধীনতার ঘোষণা দেওয়ার পর আওয়ামী লীগ সভাপতি শেখ মুজিবুর রহমানকে গ্রেফতার করে পাকিস্তানি বাহিনী। তখন বঙ্গবন্ধুকে রাষ্ট্রপতি করে দলের সাধারণ সম্পাদক তাজউদ্দীন আহমদ ও আওয়ামী নেতৃত্বে স্বাধীন বাংলাদেশের সরকার গঠন ও মুক্তিযুদ্ধ শুরু হয়। ৯ মাস যুদ্ধ শেষে মহান বিজয় অর্জিত হয়। ১৯৭২ সালের ১০ জানুয়ারি বঙ্গবন্ধু দেশে ফেরেন, এবং ১২ জানুয়ারি প্রধানমন্ত্রী হিসেবে দ্বায়িত্ব নেন। সেসময় দেশের প্রতিটি রাস্তাঘাট, স্কুল, অবকাঠামো, সব কিছুই ধ্বংসস্তুপে পরিণত হয়েছিল, ছিল খাদ্য সংকটও। সেই যুদ্ধবিধ্বস্ত দেশকে দ্রুত সময়ে গড়ে তুলতে বঙ্গবন্ধু যা করেছিলেন, তা বিস্ময়কর। প্রধানমন্ত্রী হিসেবে দায়িত্ব নেওয়ার মাত্র ১১ মাসের মাথায় একটি সংবিধান উপহার দেন সদ্য স্বাধীন জাতিকে।
 
একদিক শূন্য থেকে দেশ গড়া, আন্তর্জাতিক চাপ, মানুষের মহাপ্রত্যাশা– সব মিলে সরকারকে ব্যতিব্যস্ত করে তুলেছিল সার্বিক পরিস্থিতি। কিন্তু তার মধ্যেই দেশ গড়ার ভিত্তি রচনা করেন বঙ্গবন্ধু। এসবেরই কিছু নমুনা হলো:
 
০১. অস্থায়ী শাসনতন্ত্র আদেশ জারি, ১১ জানুয়ারি ১৯৭২
 
০২. আদমজী জুট মিল উদ্বোধন, ১৮ ফেব্রুয়ারি ১৯৭২
 
০৩. আমদানি নীতি ঘোষণা, ১৯৭২ সালের ২৪ এপ্রিল
 
০৪. ইসলামিক ফাউন্ডেশন গঠন, ১৯৭৫ সালের ২২ মার্চ, ইসলামিক ফাউন্ডেশন অ্যাক্ট-১৯৭৫, পাস হয় ১৪ জুলাই ১৯৭৫
 
০৫. গণপরিষদ অধিবেশন জারি, ১৯৭২ সালের ১০ এপ্রিল
 
০৬. গণপরিষদ আদেশ জারি, ১৯৭২ সালের ২৩ মার্চ
 
০৭. চতুর্থ সংশোধনী, ২৫ জানুয়ারি ১৯৭৫
 
০৮. জাতীয় অর্থনৈতিক পরিষদ গঠন, ২৫ জানুয়ারি ১৯৭২
 
০৯. জাতীয় পতাকা চূড়ান্তকরণ, ১৯৭২ সালের ১৩ জানুয়ারি
 
১০. জাতীয় রক্ষীবাহিনী, ১৯৭২ সালের ৭ মার্চ
 
১১. জাতীয় সংগীত চূড়ান্তকরণ, ১৩ জানুয়ারি ১৯৭২
 
১২. জাতীয়করণ, ১৯৭২ সালের ২৬ মার্চ
 
১৩. তুলা উন্নয়ন বোর্ড গঠন, ১৯৭২ সালের ১৪ ডিসেম্বর
 
১৪. তৃতীয় সংশোধনী, ২৮ নভেম্বর ১৯৭৪
 
১৫. বাকশাল, ১৯৭৫ সালের ৬ জুন
 
১৬. দ্বিতীয় সংশোধনী, ২২ সেপ্টেম্বর ১৯৭৩
 
১৭. নির্বাচন কমিশন আদেশ জারি, ২৩ মার্চ ১৯৭২ সালে প্রদত্ত এবং সরকারি হ্যান্ড আউটে
 
১৮. ন্যাশনাল ডাক্তারদের রেজিস্ট্রেশন প্রদানের নির্দেশ, ১২ জানুয়ারি ১৯৭৩
 
১৯. পরিত্যক্ত সম্পত্তি প্রসঙ্গ, ১৯৭২ সালের ২৮ ফেব্রুয়ারি রাষ্ট্রপতির ১৬ নম্বর আদেশবলে
 
২০. পার্বত্য চট্টগ্রামকে ৩টি জেলায় বিভক্ত ১৯৭৫, দৈনিক ইত্তেফাক, ২৮ জানুয়ারি ১৯৭৫
 
২১. প্রথম জাতীয় শোক দিবস, ১৩ জানুয়ারি ১৯৭২
 
২২. প্রথম বাংলায় গেজেট প্রকাশ, ১৪ জানুয়ারি ১৯৭২
 
২৩. প্রথম বাজেট, ১৯৭৩ সালের ২ জুন
 
২৪. বাংলাদেশ সরকার (চাকরি) আদেশ ১৯৭২ (রাষ্ট্রপতির ৯নং আদেশ, ১৯৭২)
 
২৫. বাংলাদেশ সরকার (চাকরি বাছাই) আদেশ, ১৯৭২ (রাষ্ট্রপতির ৬৭নং আদেশ, ১৯৭২)
 
২৬. বাংলাদেশ সরকার (চাকরি বাছাই (সংশোধনী) আদেশ, ১৯৭২ (রাষ্ট্রপতির ৯২নং আদেশ, ১৯৭২)
 
২৭. প্রেস অ্যান্ড পাবলিকেশনস্ অর্ডিন্যান্স বাতিল, ২৮ আগস্ট ১৯৭৩
 
২৮. বঙ্গবন্ধুর সভাপতিত্বে মন্ত্রিসভার প্রথম বৈঠক, ১৩ জানুয়ারি ১৯৭২
 
২৯. বাংলাদেশ ইন্সুরেন্স একাডেমি, ১৯৭৩
 
৩০. বাংলাদেশ কৃষি গবেষণা পরিষদ, ১৯৭৩ সালে রাষ্ট্রপতির আদেশ ৩২-এর মাধ্যমে
 
৩১. বাংলাদেশ কৃষি ব্যাংক, ২৭নং আদেশবলে ১৯৭৩ সালে
 
৩২. বাংলাদেশ জুট মিল কর্পোরেশন, ১৭ এপ্রিল ১৯৭২
 
৩৩. বাংলাদেশ দালাল (বিশেষ ট্রাইব্যুনাল) অধ্যাদেশ, ১৯৭২, ২৪.০১.১৯৭২
 
৩৪. বাংলাদেশ পরমাণু শক্তি কমিশন, ১৯৭৩ সালের ২৭ ফেব্রুয়ারি
 
৩৫. বাংলাদেশ পরিসংখ্যান ব্যুরো, ১৯৭৪ সালের আগস্ট মাসে
 
৩৬. বাংলাদেশ বিমান বাহিনী, মুজিবনগর সরকার ১৯৭১ সালের ৮ অক্টোবর
 
৩৭. বাংলাদেশ ব্যাংক (জাতীয়করণ) আদেশ পাস, ১৯৭২ সালের ২৬ মার্চ (রাষ্ট্রপতির আদেশ নং-২৬, ১৯৭২)
 
৩৮. বাংলাদেশ ভূমি মালিকানা (সীমিতকরণ) আদেশ ১৯৭২, রাষ্ট্রপতির ৯৮নং আদেশবলে
 
৩৯. বাংলাদেশ মিলিটারি একাডেমি, ১৯৭৪ সালের ১১ জানুয়ারি কুমিল্লায়
 
৪০. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৪১. বাংলাদেশ শিল্প ব্যাংক, ১৯৭২ সালে রাষ্ট্রপতির ১২৯নং আদেশবলে
 
৪২. বাংলাদেশ শিশু হাসপাতাল, ১৯৭২ সালের মার্চ
 
৪৩. বাংলাদেশ সরকারি কর্মচারী (অবসর) আদেশ ১৯৭২
 
৪৪. বাংলাদেশ হাইকোর্ট আদেশ জারি, ১৯৭২ সালের ১৭ ফেব্রুয়ারি
 
৪৫. বাংলাদেশ হাউজ বিল্ডিং ফাইন্যান্স কর্পোরেশন, ১৯৭৩ সালে রাষ্ট্রপতির ৭নং আদেশবলে
 
৪৬. বাংলাদেশ হৃত সম্পত্তি পুনরুদ্ধার আদেশ ১৯৭২, ১৯৭২ সালের ১৭ ফেব্রুয়ারি
 
৪৭. বিমান বাংলাদেশ এয়ারলাইনস, ১৯৭২ সালের ৪ জানুয়ারি রাষ্ট্রপতির ১২৬ নম্বর আদেশবলে
 
৪৮. বীমা কর্পোরেশন আদেশ জারি, ২৬ মার্চ ১৯৭২
 
৪৯. বীরাঙ্গনাদের পুনর্বাসন ও বঙ্গবন্ধু, ১৯৭২ সালের ১৮ ফেব্রুয়ারি
 
৫০. বেতবুনিয়া উপকেন্দ্র স্থাপন, ১৪ জুন ১৯৭৫
 
৫১. মুক্তিযোদ্ধা কল্যাণ ট্রাস্ট, ১৯৭২ সালের সেপ্টেম্বর, রাষ্ট্রপতির আদেশ নম্বর ৯৫
 
৫২. মুক্তিযুদ্ধের পদক প্রদান, ১৯৭৩ সালের ১৫ জানুয়ারি
 
৫৩. মুক্তিযোদ্ধাদের রাষ্ট্রীয় খেতাব, ১৯৭৩ সালের ১৫ ডিসেম্বর
 
৫৪. যৌথ নদী কমিশন, ১৯৭২ সালের মার্চ মাসে
 
৫৫. রাষ্ট্রপতি সরকার ব্যবস্থা প্রবর্তন, ২৫ জানুয়ারি ১৯৭২
 
৫৬. রাষ্ট্রীয় সম্পত্তি অধিগ্রহণ ও প্রজাস্বত্ব (তৃতীয় সংশোধনী) আদেশ, ৫ আগস্ট ১৯৭২, রাষ্ট্রপতির আদেশ নং-৯৫
 
৫৭. শিপিং কর্পোরেশন গঠন, ১৯৭২ সালের ৩০ জানুয়ারি
 
৫৮. শিল্পকলা একাডেমি, ১৯৭৪ সালে ৩১নং ১৯৭৪ অ্যাক্টের
 
৫৯. সংবিধানের প্রথম সংশোধনী, ১৯৭৩ সালের ১৫ জুলাই
 
৬০. সরকারি অফিসে বিলাসিতা বন্ধে নির্দেশ, ১৯৭২, দৈনিক আজাদ, ৩ ফেব্রুয়ারি ১৯৭২
 
৬১. সর্বস্তরে বাংলা ভাষা ব্যবহারের জন্য নির্দেশ, ১৯৭২ সালের ২৫ এপ্রিল
 
৬২. সশস্ত্র বাহিনী পুনর্গঠন, ১৯৭২, ০৬.০৩.৭২, ০৮.০৪.৭২
 
৬৩. সস্তায় রেডিও-টিভি দেওয়ার ব্যবস্থা, ২ জুলাই ১৯৭৫
 
৬৪. সিভিল সার্ভেন্ট ট্রেনিং একাডেমি স্থাপন, দৈনিক পূর্বদেশ, ৯ এপ্রিল ১৯৭৩
 
৬৫. স্বাধীন বাংলাদেশের প্রথম বেতন কমিশন, ১৯৭২ সালের ১৩ জুলাই
 
৬৬. প্রশাসন ও চাকরি পুনর্গঠন কমিটি, ১৯৭২ সালের ১৫ মার্চ
 
৬৭. বাংলাদেশ ইনস্টিটিউট অব ব্যাংক ম্যানেজমেন্ট (বিআইবিএম), ১৯৭৪ সালের ৩১ ডিসেম্বর
 
৬৮. বাংলাদেশ চিকিৎসা গবেষণা পরিষদ, ১৯৭২
 
৬৯. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৭০. বাংলাদেশ বিশ্ববিদ্যালয় মঞ্জুরী কমিশন (বিমক), ১৯৭৩ সালে রাষ্ট্রপতির ১০ নম্বর আদেশবলে
 
৭১. বাংলাদেশ বার কাউন্সিল, ১৯৭২ সালের ৪৬নং আদেশবলে
 
৭২. ঢাকা কর্পোরেশন সৃষ্টি, ১৯৭৪ সালের ১৯ ফেব্রুয়ারি
 
৭৩. ঢাকা বিশ্ববিদ্যালয় আদেশ, ১৯৭৩
 
৭৪. ঘোড়দৌড় নিষেধ করে আদেশ, ১৯৭২ সালের ১৫ জানুয়ারি
 
৭৫. আন্তর্জাতিক অপরাধসমূহ (ট্রাইব্যুনালস) আইন, ১৯৭৩ সালের ১৯ জুলাই
 
৭৬. জাতীয় প্রতীক, ১৯৭২ সালের ২৮ ফেব্রুয়ারি
 
৭৭. বাংলাদেশ কৃষি গবেষণা কাউন্সিল, ১৯৭৩
 
৭৮. সাধারণ ক্ষমা, ১৯৭৩ সালের ৩০ নভেম্বর
 
৭৯. বাংলাদেশ পরমাণু কৃষ্টি ইনস্টিটিউট, ১৯৭৩
 
৮০. বাংলাদেশ পাবলিক সার্ভিস কমিশন, ১৯৭২ সালে রাষ্ট্রপতির ৩৪ নং আদেশবলে
 
৮১. শহিদ বুদ্ধিজীবী স্মৃতিস্তম্ভর ভিত্তিপ্রস্তর স্থাপন, ১৯৭২ সালের ২২ ডিসেম্বর
 
৮২. বাংলাদেশ শিল্প ঋণ সংস্থা, ১২৮, ১৯৭২-এর অধীনে ১৯৭২ সালের ৩১ অক্টোবর
 
৮৩. শিশু আইন, ১৯৭৪ সালের ২২ জুন চিল্ড্রেন অ্যাক্ট
 
৮৪. ২৯ ব্যাংক বীমা কোম্পানি সরকারি খাতে গ্রহণ, ১৯৭৩ সালের ১ জানুয়ারি
 
 
বঙ্গবন্ধু বা তৎকালীন আওয়ামী লীগ সরকারের সবচেয়ে বড় কৃতিত্ব ছিল দেশকে একটি শাসনতন্ত্র প্রদান। আর কোনো দেশে এ-রকম একটি রক্তক্ষয়ী যুদ্ধের পর এত দ্রুত একটি শাসনতন্ত্র প্রদান সম্ভব হয়েছে বলে জানা নেই।
মুক্তিযুদ্ধের চেতনায় রাষ্ট্র পরিচালনার চার মূলনীতি হলো- জাতীয়তাবাদ, সমাজতন্ত্র, গণতন্ত্র ও ধর্মনিরপেক্ষতা। দীর্ঘ তিন যুগ এই চার নীতি আবার পর সংবিধানে ফিরেছে ২০১১ সালের ৩০ জুন। সংবিধানের পঞ্চদশ সংশোধন আইন, ২০১১-এ বাহাত্তরের সংবিধানের এই সংক্রান্ত অনুচ্ছেদটি ফিরিয়ে আনা হয়। একইসঙ্গে সংবিধানের মৌলিক বিধানগুলোকে সংশোধনের অযোগ্য ঘোষণা করে একটি নতুন অনুচ্ছেদ যোগ করা হয়েছে।
 
মোট ৫৫টি সংশোধনীসহ সংবিধান (পঞ্চদশ সংশোধন) আইন, ২০১১ জাতীয় সংসদে পাস হয়েছে এদিন।
 
এর আগে, ১৯৭৭ সালে জেনারেল জিয়াউর রহমান এক সামরিক আদেশে ১৯৭২ সালের সংবিধানের প্রস্তাবনা থেকে রাষ্ট্রের ওই চার মূলনীতির অংশটি পরিবর্তন করেছিল। এছাড়াও মুখবন্ধে 'জাতীয় মুক্তির জন্য ঐতিহাসিক সংগ্রামের' শব্দবন্ধটি 'জাতীয় স্বাধীনতার জন্য ঐতিহাসিক যুদ্ধ' দিয়ে প্রতিস্থাপন করা হয় তখন। এরপর ১৯৭৯ সালের এপ্রিলে বিএনপি নেতৃত্বাধীন দ্বিতীয় সংসদের মাধ্যমে ওই প্রস্তাবনাটি সংবিধানের অন্তর্ভুক্ত করে নেওয়া হয়, যা পঞ্চম সংশোধনী হিসেবে পরিচিত।
 
২০১০ সালের ২৭ জুলাই সুপ্রিম কোর্টের আপিল বিভাগ এক রায়ে পঞ্চম সংশোধনী বাতিল ঘোষণা করে। একইসঙ্গে সংবিধানকে পঞ্চম সংশোধনীর আগের অবস্থানে ফিরিয়ে নেওয়ার নির্দেশ দেন।
 
আদালতের রায়ের আলোকে সংবিধান সংশোধনের জন্য গঠিত বিশেষ কমিটির সুপারিশ অনুযায়ী বাহাত্তরের চার মূলনীতি ফিরিয়ে এনে ২০১১ সালের ৩০ জুন পঞ্চদশ সংশোধনী পাস করা হয়।
 
সংশোধিত সংবিধানের প্রস্তাবনার প্রথম অনুচ্ছেদে ক) 'জাতীয় স্বাধীনতার জন্য ঐতিহাসিক যুদ্ধের' শব্দের পরিবর্তে 'জাতীয় মুক্তির ঐতিহাসিক সংগ্রামের শব্দগুলো প্রতিস্থাপিত হয়েছে।
 
খ) প্রস্তাবনার দ্বিতীয় অনুচ্ছেদে প্রতিস্থাপিত হয়েছে- "আমরা অঙ্গীকার করিতেছি যে, যে সকল মহান আদর্শ আমাদের বীর জনগণকে জাতীয় মুক্তি সংগ্রামে আত্মনিয়োগ ও বীর শহীদদিগকে প্রাণোৎসর্গ করিতে উদ্বুদ্ধ করিয়াছিল- জাতীয়তাবাদ, সমাজতন্ত্র, গণতন্ত্র ও ধর্ম নিরপেক্ষতার সেই সকল আদর্শ এ সংবিধানের মূলনীতি হইবে;"- অংশটি।
 
অনুচ্ছেদ-৮ এর রাষ্ট্রীয় মূলনীতির দফা ১ ও ১ক) এর পরিবর্তে "(১) জাতীয়তাবাদ, সমাজতন্ত্র, গণতন্ত্র ও ধর্ম নিরপেক্ষতা এ নীতিসমূহ এবং তৎসহ এ নীতিসমূহ হইতে উদ্ভূত এই ভাগে বর্ণিত অন্য সকল নীতি রাষ্ট্র পরিচালনার মূলনীতি বলিয়া পরিগণিত হইবে" প্রতিস্থাপিত হয়েছে।
 
বাঙালি জাতীয়তাবাদ বিষয়ে অনুচ্ছেদ ৯-এ প্রতিস্থাপন করা হয়েছে "ভাষাগত ও সংস্কৃতিগত একক সত্ত্বাবিশিষ্ট যে বাঙালি জাতি ঐক্যবদ্ধ ও সংকল্পবদ্ধ সংগ্রাম করিয়া জাতীয় মুক্তিযুদ্ধের মাধ্যমে বাংলাদেশের স্বাধীনতা ও সার্বভৌমত্ব অর্জন করিয়াছেন, সেই বাঙালি জাতির ঐক্য ও সংহতি হইবে বাঙালি জাতীয়তাবাদের ভিত্তি।"
 
অনুচ্ছেদ ১০-এ প্রতিস্থাপিত হয়েছে- "সমাজতন্ত্র ও শোষণমুক্তি- মানুষের উপর মানুষের শোষণ হইতে মুক্ত ন্যায়ানুগ ও সাম্যবাদী সমাজলাভ নিশ্চিত করিবার উদ্দেশ্যে সমজতান্ত্রিক অর্থনৈতিক ব্যবস্থা প্রতিষ্ঠা করা হইবে"।
 
এছাড়াও জাতীয় ক্রান্তিকালে সংবিধানের মৌলিক বিধানগুলোকে বদলে ফেলার পথ বন্ধ করতে সংশোধিত সংবিধানে নতুন একটি অনুচ্ছেদ যুক্ত করা হয়েছে।
 
অনুচ্ছেদ ৭ (খ) এ বলা হয়েছে- "এ সংবিধানের ১৪২ অনুচ্ছেদে যাহাই কিছু থাকুক না কেন, সংবিধানের প্রস্তাবনা, প্রথমভাগের সকল অনুচ্ছেদ, দ্বিতীয় ভাগের সকল অনুচ্ছেদ, নবম ক-ভাগে বর্নিত অনুচ্ছেদসমূহের বিধানাবলী সাপেক্ষে তৃতীয় ভাগের সকল অনুচ্ছেদ এবং একাদশ ভাগের অনুচ্ছেদ ১৫০-সহ সংবিধানের অন্যান্য মৌলিক কাঠামো সংক্রান্ত অনুচ্ছেদগুলোর বিধানবলী সংযোজন, পরিবর্তন, প্রতিস্থাপন, রহিতকরণ কিংবা অন্য কোনো পন্থায় সংশোধনের অযোগ্য হইবে।"
বাঙালি জাতির হাজার বছরের ইতিহাসে শেখ মুজিবুর রহমানই একমাত্র নেতা, যিনি একটি স্বাধীন জাতিরাষ্ট্র প্রতিষ্ঠা করতে পেরেছেন। আর সেই রাষ্ট্রটি হলো আমাদের প্রিয় বাংলাদেশ। পাকিস্তানের শোষণ থেকে স্বাধীন বাংলাদেশের দিকে এই স্বপ্নের যাত্রা অতো সহজ ছিল না। বুলেট-বোমা উপেক্ষা করে বাঙালি জাতিকে সঙ্গে নিয়ে সেই দীর্ঘ পথ পাড়ি দিয়েছেন বঙ্গবন্ধু। এর আগে আরো অনেক নেতাই এই স্বপ্ন দেখেছেন, কিন্তু তারা কেউ সফলকাম হননি। কেউ যা পারেনি, বঙ্গবন্ধু তাই পেরেছেন। এর গোপন রহস্য হলো মানুষের ভালোবাসা। বাংলার ধূলিকণা পর্যন্ত বঙ্গবন্ধুকে ভালোবেসে ফেলেছিল। কারণ- ছোট বেলায় যেমন তিনি ব্যক্তি-মানুষের দুঃখ-দুর্দশায় পাশে থাকতেন, তেমনি পরিণত বয়সে বাঙালি জাতির দুঃখদিনের নিত্য সঙ্গী হয়েছিলেন। তিনি ছিলেন দুঃখী মানুষের নেতা।
জীবনের পাঠশালায় মানুষ অধ্যয়ন করে রাজনীতির শিক্ষায় শিক্ষিত হয়ে উঠেছিলেন শেখ মুজিবুর রহমান। যার ফলে তিনি হয়ে ওঠেন মুক্তিকামী বাঙালির একমাত্র কণ্ঠস্বর এবং বাঙালি জাতির পিতা। দেশ ঘুরে ঘুরে মানুষ জোগাড় করাই ছিল তার নেশা। হ্যাঁ, জাতির মুক্তির জন্য, দেশের স্বাধীনতার জন্য, মানুষের দ্বারে দ্বারে গিয়েছেন তিনি। শুনেছেন তাদের কষ্টময় জীবনের কথা। শুনিয়েছেন মুক্তির আশার বার্তা। বাংলার গণমানুষকে সঙ্গে নিয়ে তিনি রাজনীতির ইমারত গড়ে তুলেছিলেন। তাই তিনি মানুষকে ভালোবাসতেন, বিশ্বাস করতেন। আর তাই তার সবলতা যেমন মানুষকে ভালোবাসা, তেমনি দুর্বলতাও মানুষকে ভালোবাসা।
গ্রামের মুক্ত পরিবেশে বেড়ে ওঠা শেখ মুজিব ছোটতেই খুব কাছ থেকে দেখেছেন গণমানুষের জীবন। নিজের জীবনের অভিজ্ঞতা থেকে রাজনৈতিক আদর্শ ঠিক করেছিলেন বঙ্গবন্ধু। আর সেই আদর্শটি হলো- গরিবের মুখে হাসি ফোটানো। তিনি এই আদর্শ কখনো ত্যাগ করেননি। সাধারণ মানুষের পক্ষ কখনো ত্যাগ করেননি তিনি, ত্যাগ করার কথাও ভাবেননি। একসময় গরিব মুসলমানদের ভাগ্য ফেরানোর আশায় পাকিস্তান চেয়েছেন, আবার পাকিস্তান প্রতিষ্ঠার পরপরই যখন তিনি শাসকগোষ্ঠীর মনোভাব বুঝতে পারলেন, সঙ্গেসঙ্গেই গরিব বাঙালির চূড়ান্ত মুক্তির পক্ষে অবস্থান নেন। ফলে পাকিস্তানিরা তার ওপর জেল-জুলুম শুরু করে।
কারাগারের রোজনামচা গ্রন্থে বঙ্গবন্ধু লিখছেন, ''পাকিস্তান কায়েম হওয়ার পরেই ১৯৪৮-এ যখন আমাকে বাংলা ভাষা আন্দোলনের সময় গ্রেফতার করল, আবার ১৯৪৯ সালে গ্রেফতার করে ১৯৫২ সালে ছাড়ল, তখন আমার মা আমাকে জিজ্ঞাসা করল- 'বাবা, তুই তো পাকিস্তান পাকিস্তান করে চিৎকার করেছিস, কত টাকা নিয়ে খরচ করেছিস– এদেশের মানুষ তো তোর কাছ থেকেই পাকিস্তানের নাম শুনেছিল, আজ তোকেই সেই পাকিস্তানের জেলে কেন নেয়'।'' সহজ-সরল মাকে এই প্রশ্নের সঠিক জবাব তিনি দিতে পারেননি অথবা দেননি। তার গরিবমুখী, বাঙালিমুখী অবস্থানের কারণেই যে তাকে শাসকদের রোষাণলে পড়তে হয়েছিল, এটা এখন সবারই জানা।
একাধিকবার তাকে ফাঁসির মঞ্চের মুখোমুখি করা হলেও তিনি আপস করেননি। নিজের সাহস তিনি বাঙালি জাতির মধ্যে সংক্রমিত করতে সক্ষম হয়েছিলেন। তার ডাকে বাঙালি অকাতরে বুকের রক্ত ঢেলে দিয়েছে। মরণকে বরণ করেছে হাসিমুখে। তাই ১৯৭১ সালের ৭ মার্চ তার জীবনের সেরা ভাষণে শেখ মুজিব অত্যন্ত দৃঢ়তার সঙ্গে বলতে পেরেছিলেন, 'আমরা যখন মরতে শিখেছি, তখন কেউ আমাদের দাবায়ে রাখতে পারবা না'। বাঙালিকে আসলেই আর কেউ 'দাবায়ে' রাখতে পারেনি। পাকিস্তানের শাসন-শোষণের জিঞ্জির ভেঙে বাঙালি স্বাধীনতার রক্ত পতাকা ছিনিয়ে আনতে সক্ষম হয়েছে।
যুদ্ধবিধ্বস্ত স্বাধীন বাংলাদেশেও গরিবের পক্ষে নিজের অবস্থান তুলে ধরে তিনি বলেন, 'পৃথিবী আজ দুই ভাগে বিভক্ত – শোষক এবং শোষিত। আমি শোষিতের পক্ষে'। বঙ্গবন্ধু বিশ্ব রাজনীতিতে তার অবস্থান ঘোষণা করেছিলেন এই বলে, 'আমাদের পরিষ্কার কথা – আফ্রিকা হোক, ল্যাটিন আমেরিকা হোক, আরবদেশ হোক, যেখানে মানুষ শোষিত, যেখানে মানুষ নির্যাতিত, যেখানে মানুষ দুঃখী, যেখানে মানুষ সাম্রাজ্যবাদীদের দ্বারা নির্যাতিত, আমরা বাংলার মানুষ দুঃখী মানুষের সঙ্গে আছি এবং থাকব'। একারণেই বঙ্গবন্ধু শুধু বাংলাদেশের অভ্যন্তরীণ রাজনীতিতে নয়, আঞ্চলিক এবং আন্তর্জাতিক রাজনীতিতেও বিভিন্ন জুলুমবাজ শক্তির পথের বাধা হয়ে উঠেছিলেন। তাকে হত্যা করার জন্য জাতীয় ও আন্তর্জাতিক প্রতিক্রিয়াশীল চক্র এক হয়েছিল। ১৯৭৫ সালের ১৫ অগাস্ট ঘাতক দল তাকে সপরিবারে হত্যার মাধ্যমে তার গতি রোধ করে দেয়।
কারা এই ঘাতকচক্র? ১৯৭২ সালের ৭ এপ্রিল আওয়ামী লীগের কাউন্সিল অধিবেশনে দেওয়া ভাষণে বঙ্গবন্ধু বলেছিলেন, 'বাংলাদেশ যেমন লক্ষ লক্ষ শহীদের জন্ম দিয়েছে, তেমনি বেঈমানও রয়েছে। এখানে রাজাকার-আলবদরও হয়েছে। এসব পরগাছার শিকড় তুলে তা আগুন দিয়ে পুড়িয়ে ফেলতে হবে। তা না হলে স্বাধীনতা বিপন্ন হবে। কেউ কেউ আবার অতি বিপ্লবের নামে তলে তলে ষড়যন্ত্র করছে'। বঙ্গবন্ধু শত্রু চিহ্নিত করেছিলেন ঠিকই। পরগাছার শিকড় পুড়িয়ে দেওয়ার কথা বললেও সেই লক্ষ্যে খুব বেশিদূর অগ্রসর হননি কিংবা হতে পারেননি । তিনি ছিলেন অত্যন্ত হৃদয়বান মানুষ; উদার, মানবিক এবং সংবেদনশীল।
আমৃত্যু বাংলার দুঃখী মানুষের মুখে হাসি ফোটানোর রাজনৈতিক ব্রত থেকে তিনি বিচ্যুত হননি । সদ্যস্বাধীন দেশে গরিবের হক কেড়ে খাওয়া দুর্নীতিবাজদের বিরুদ্ধে তিনি সোচ্চার ছিলেন। তিনি বলেছিলেন, 'স্বাধীনতা অর্জন করা যেমন কষ্টকর, তা রক্ষা করা তার চাইতেও কঠিন। দেশ আজ স্বাধীন হয়েছে। কিন্তু অর্থনৈতিক স্বাধীনতা ছাড়া রাজনৈতিক স্বাধীনতা অর্থহীন।'
বঙ্গবন্ধু স্বাধীন বাংলাদেশে আওয়ামী লীগের প্রথম কাউন্সিল অধিবেশনে আরো বলেছিলেন, 'আমাদের নীতি পরিষ্কার।... দুঃখী মানুষের মুখে হাসি ফুটিয়ে তুলতে হবে।' 
১৯৭০ সালের নির্বাচন বাঙালি জাতির ইতিহাসের অন্যতম গুরুত্বপূর্ণ ঘটনা। এই নির্বাচনে হার-জিতের ওপর অনেকাংশেই নির্ভর করছিল সাত কোটি বাঙালির ভাগ্য। দুই যুগের মতো সময় ধরে বঙ্গবন্ধু যেভাবে পুরো জাতিকে একাট্টা করেছিলেন স্বাধীনতার জন্য, তার ফলাফল দেখার মহেন্দ্রক্ষণ ছিল এটি। নৌকা মার্কায় ভোট দিয়ে হাজার বছরের দাসত্বের শৃঙ্খল ভেঙে ফেলার জন্য জাতি যখন প্রস্তুত, ঠিক এমন সময় নেমে এলো দুর্যোগের ঘনঘাটা। ভয়াবহ ঘূর্ণিঝড়ে কেঁপে ওঠে বাংলার দক্ষিণাঞ্চল। মানুষের মৃত্যুকে উপেক্ষা করে পাকিস্তানি জান্তারা যখন ইলেশকশান ইঞ্জিনিয়ারিংয়ে ব্যস্ত, এমন পরিস্থিতিতেও প্রচার-প্রচারণা বাদ দিয়ে বিপদগ্রস্ত মানুষের পাশে দাঁড়ালেন বঙ্গবন্ধু শেখ মুজিবুর রহমান। বাঙালির লাশ মাড়িয়ে সামনে এগুনোর নীতির বিরুদ্ধে ছিলেন তিনি সবসময়। ক্ষমতা, অর্থ কোনোকিছুর মোহেই তিনি তার মানবিক গুণাবলীর সঙ্গে আপোস করেননি।       
১২ নভেম্বর সেই ভয়াবহ ঘূর্ণিঝড় আঘাত হানে। নির্বাচনি প্রচার বন্ধ করে বাংলার দুর্যোগকবলিত মানুষের মধ্যে ত্রাণ বিতরণ কর্মসূচি চালিয়ে যান বঙ্গবন্ধু। এরপর, ২৬ নভেম্বর এক বিশেষ ভাষণ দেন তিনি। সেই ভাষণেই দেশের দুর্যোগ ব্যবস্থাপনার পূর্ণাঙ্গ দিকনির্দেশনা। সেই বছর নোয়াখালী, বরিশাল, পটুয়াখালী ও খুলনায় এই চারটি জেলা সফর করেন বঙ্গবন্ধু। তিনি ১০ লাখেরও বেশি মানুষের প্রাণহানির কথা ও উপদ্রুত এলাকার বেঁচে থাকা জনগণের অবর্ণনীয় দুঃখ-কষ্টের দৃশ্য বিশ্ববাসীর কাছে তুলে ধরেন।
সেই সঙ্গে পাকিস্তান সরকারের চরম ব্যর্থতার তথ্য-উপাত্ত তুলে ধরে তিনি বলেছিলেন, 'ঘূর্ণিঝড় উপকূলে আঘাত হানার দু'দিন আগে সুপারকো ও আবহাওয়া উপগ্রহের মধ্যে খবর পাওয়া সত্ত্বেও উপকূলবর্তী অঞ্চলসমূহের অধিবাসীদের যথাযথভাবে সতর্ক করে দেওয়া হয়নি। হতভাগ্যদের কিছু লোককে অন্তত অন্য স্থানে সরানোর কোনো প্রকার চেষ্টা করা হয়নি।'
উপকূলীয় অঞ্চলের জনগণের দুঃখ-দুর্দশা লাঘবে সরকারের অদূরদর্শিতা ও বৈরী মনোভাব প্রসঙ্গ তুলে বলেন, 'আজাদীর ২৩ বছর পরেও বন্যা নিয়ন্ত্রণের জন্য এমনকি পরিকল্পনা পর্যন্ত তৈরি হয়নি। ১০ বছর আগেও একবার ঘূর্ণিঝড় ও সামুদ্রিক জলোচ্ছ্বাসে এই এলাকার মারাত্মক ক্ষয়ক্ষতি হয়েছিল। এবার ১০ বছর পর ক্ষয়ক্ষতির ব্যাপকতা সহস্র গুণ বৃদ্ধি পেয়েছে। এক দশক আগে ঘূর্ণিঝড় প্রতিরোধী আশ্রয়স্থল নির্মাণ, সমুদ্র উপকূলবর্তী গ্রামসমূহের পুনর্বিন্যাস এবং যোগাযোগ ব্যবস্থার উন্নয়নের জন্য পরিকল্পনা প্রণয়ন করা হয়েছিল। পূর্ণ এক দশক অতিক্রান্ত হওয়ার পরেও এসব পরিকল্পনা একগাদা প্রকল্পের মধ্যে আটকা পড়ে আছে এবং তা এখনও কার্যকর করা হয়নি।'
অভিজ্ঞতার ভিত্তিতে বঙ্গবন্ধুর বক্তব্য ছিল স্পষ্ট। তিনি বলেছিলেন, 'বাংলাদেশকে প্রকৃতির ধ্বংসলীলার হাত থেকে বাঁচাতে হলে ৬ দফা ও ১১ দফার ভিত্তিতে স্বায়ত্তশাসন অবশ্যই অর্জন করতে হবে। তাহলেই আমরা অর্থনৈতিক উন্নয়ন, বন্যা নিয়ন্ত্রণ, ঘূর্ণিঝড় দুর্গতদের পুনর্বাসন, গ্রাম পুনর্গঠন যে কোনো জরুরি সমস্যার সমাধান করতে পারব।'
আজকের বাংলাদেশ দুর্যোগ মোকাবিলায় বিশ্বে 'রোল মডেল' হিসেবে পরিচিতি পেয়েছে। এর পেছনে বড় শক্তি হিসেবে কাজ করেছে জাতির পিতার দুর্যোগ ব্যবস্থাপনা সংক্রান্ত পরিকল্পনা। দেশবাসীকে ঘূর্ণিঝড় থেকে রক্ষা করতে হলে যে পরিকল্পনা গ্রহণ করতে হবে, তা স্পষ্ট করে বঙ্গবন্ধু বলেছিলেন: উপকূলীয় বাঁধ নির্মাণ, ঘূর্ণি প্রতিরোধী পর্যাপ্ত আশ্রয়স্থল নির্মাণ, সুষ্ঠু বিপদ সংকেত ব্যবস্থা ও যোগাযোগ ব্যবস্থার উন্নয়ন করতে হবে। বেঁচে থাকা মানুষগুলোর জন্য চেয়েছিলেন তাৎক্ষণিক ব্যবস্থা, গবাদি পশু, উন্নত লাঙল, বীজ ও কৃষি যন্ত্রপাতি সরবরাহসহ দুর্যোগ-পরবর্তী গুরুত্বপূর্ণ পদক্ষেপ নেওয়া।
সেদিনের সেই ভাষণে তিনি বলেছিলেন, 'আর যদি নির্বাচন বানচাল হয়ে যায়, তাহলে ঘূর্ণিঝড় ও সামুদ্রিক জলোচ্ছ্বাসে নিহত ১০ লাখ লোক আমাদের ওপর যে দায়িত্ব অর্পণ করে গেছে, তা সম্পাদনের জন্য আমরা যাতে স্বাধীন নাগরিক হিসেবে বাঁচতে পারি- তার জন্য, আমরা যাতে নিজেদের ভাগ্য নিয়ন্ত্রক হতে পারি- তার জন্য, প্রয়োজনবোধে আরও ১০ লাখ বাঙালি প্রাণ দেবে।'
১৯৭০-এর নির্বাচনে নিরঙ্কুশ সংখ্যাগরিষ্ঠতা অর্জনের পর ৯ ডিসেম্বরে সংবাদ সম্মেলনে বঙ্গবন্ধু দেশি-বিদেশি সাংবাদিকদের উপস্থিতিতে যে ভাষণ দেন, সেখানেও ঘূর্ণিঝড়ের ক্ষয়ক্ষতি এবং দুর্যোগ ব্যবস্থাপনা প্রসঙ্গ গুরুত্ব পায়। ঘূর্ণিঝড়ে ১০ লাখ লোক নিহত ও ৩০ লাখ বেঁচে যাওয়া মানুষের জীবন-সংগ্রামে তাদের দুঃখ-দুর্দশা লাঘবকে তিনি নিজেদের জন্য পাহাড়সম কর্তব্য হিসেবে উল্লেখ করেন।
১৯৭১ সালের ১৪ মার্চ অসহযোগ আন্দোলনের সময় বঙ্গবন্ধু প্রশাসনকে যে ৩৫টি নির্দেশনা দেন, তার মধ্যে ঘূর্ণিদুর্গত এলাকায় বাঁধ তৈরিসহ সব উন্নয়নমূলক কাজ, সাহায্য-সহযোগিতা, পুনর্বাসন ও পুনর্নির্মাণ কাজ অব্যাহত রাখার নির্দেশ দেন।
১৯৭২ সালেই বঙ্গবন্ধু ঘূর্ণিঝড় মোকাবিলার জন্য 'ঘূর্ণিঝড় প্রস্তুতি কর্মসূচি' পরিকল্পনা করেন এবং ১৯৭৩ সালে এ কর্মসূচির আনুষ্ঠানিক উদ্বোধন করেন। আজকের বাংলাদেশে এই কর্মসূচির মাধ্যমে লাখ লাখ স্বেচ্ছাসেবক সেবা দিয়ে যাচ্ছে দুর্গত এলাকার জনগণকে। ঘূর্ণিঝড় আশ্রয়কেন্দ্র নির্মাণ নিয়ে তিনি যে নির্দেশনা দিয়েছিলেন, তা বাস্তবায়নের জন্য তাৎক্ষণিকভাবে তিনি মানুষ ও তাঁর সম্পদ রক্ষায় উঁচু ঢিবি নির্মাণ করতে বলেন। স্থানীয় জনগণ ভালোবেসে কৃতজ্ঞতার সঙ্গে সেই আশ্রয়স্থলের নাম দেন 'মুজিব কিল্লা'।
দুর্যোগকবলিত মানুষের সেবায় আত্মনিয়োগ করার চারিত্রিক এই বৈশিষ্ট্য বঙ্গবন্ধুর স্কুল ছাত্রজীবন থেকেই শুরু হয়। ১৯৪৩ সালে দুর্ভিক্ষপীড়িত মানুষের দুর্দশা দেখে তার কিশোর হৃদয় ভারাক্রান্ত হয়। নিজ ডায়েরিতে (অসমাপ্ত আত্মজীবনী) তিনি লিখেছেন- 'এই সময় শহীদ সাহেব লঙরখানা খোলার হুকুম দিলেন। আমিও লেখাপড়া ছেড়ে দুর্ভিক্ষপীড়িতদের সেবায় ঝাঁপিয়ে পড়লাম। অনেকগুলি লঙরখানা খুললাম। দিনে একবার করে খাবার দিতাম। দক্ষিণ বাংলার দুর্দশাপীড়িত মানুষের মাঝে ত্রাণ তৎপরতার জন্য তিনি ঢাকা থেকে কলকাতার বড় বড় নেতার কাছে গেছেন। প্রচণ্ড পরিশ্রমে বঙ্গবন্ধু অসুস্থ হয়ে পড়েন। তথাপি জনগণের পাশে থাকার সংকল্পে ছিলেন অবিচল।
বঙ্গবন্ধু বরাবরই গরিব-দুঃখী মানুষের পক্ষে সোচ্চার ছিলেন। কীভাবে সাধারণ মানুষের রাজনৈতিক ও অর্থনৈতিক ক্ষমতায়ন করা যায় সেটাই ছিল তার রাজনৈতিক চিন্তাজুড়ে। বঙ্গবন্ধুর জনকল্যাণমূলক রাজনীতির পরিপ্রেক্ষিতেই আজকের বাংলাদেশের জন্ম। পূর্ব-বাংলার কথা উঠলেই তিনি দরিদ্র কৃষক, নিম্নপদস্থ কর্মচারী, শিক্ষার সুযোগবঞ্চিত ছাত্র ও যুবকদের কথা টেনে আনতেন। বৃহত্তর জনগোষ্ঠীর মঙ্গল চিন্তায় তিনি ছিলেন নিমগ্ন। সাধারণ মানুষের প্রতি বঙ্গবন্ধুর এই ভালোবাসা ও পক্ষপাতিত্বের প্রতিফলন আমরা আরো জোরালোভাবে লক্ষ করি তার ষাটের দশকের রাজনৈতিক কর্মকাণ্ডের ভেতর। ঊনসত্তরের গণআন্দোলন শেষে তিনি যখন ‘বঙ্গবন্ধু’ উপাধি পান, এরপর তিনিই হয়ে ওঠেন বাংলার মানুষের একচ্ছত্র কণ্ঠস্বর। এর প্রতিফলন লক্ষ করা যায় ১৯৭০ সালের ২৮ অক্টোবরে দেওয়া নির্বাচনের প্রস্তুতিমূলক ভাষণে। সেই ভাষণে তিনি দুঃখী মানুষের কর্মসংস্থান, শিক্ষা, স্বাস্থ্য পরিবহনসহ নানা সুযোগ ও সেবার অধিকার বিষয়ে অঙ্গীকার করেন।
নির্বাচনে জয়ী হওয়ার পরপরই, ১৯৭২ সালের ৩ জানুয়ারি, ঢাকার রেসকোর্স ময়দানে নির্বাচিত সংসদ সদস্যদের তিনি শপথ পাঠ করান। সেদিনের সেই শপথবাক্যের কয়েকটি কথা ছিল এরকম: '...সাধারণ মানুষের অধিকার প্রতিষ্ঠাকল্পে যে কোনোরূপ ত্যাগ স্বীকার করত: আপসহীন সংগ্রামের জন্য আমরা সদা প্রস্তুত থাকিব।'
একাত্তরের ২৮ ফেব্রুয়ারি প্রাদেশিক পরিষদ ভবনে নির্বাচিত সংসদ সদস্যদের জন্য আয়োজিত এক সংবর্ধনা সভায় তিনি বলেন, 'পাকিস্তানের পুঁজিপতিদের শোষণে বাংলার ক্ষুদে ব্যবসায়ী ও পুঁজিপতিদের গ্রাস করে ফেলা হয়েছে। পাট ও চা রফতানির বাজার নষ্ট করে ফেলা হয়েছে। লবণ ও পাট শিল্প ধ্বংসের মুখে। তাই এই দেশে আর ২২ পরিবার সৃষ্টি হতে দেওয়া হবে না।'
স্বাধীনতার আগেও, যখন তরুণ ছিলেন শেখ মুজিবুর রহমান, তখনও পাকিস্তানি জান্তাদের বৈষম্যমূলক আচরণের বিরুদ্ধে বলিষ্ঠ প্রতিবাদ করেছেন তিনি। ১৯৫৫ সালের ২৮ সেপ্টেম্বর, পাকিস্তানের গণপরিষদে শেখ মুজিবুর রহমান গর্জে ওঠেন সাম্যের পক্ষে। তিনি প্রশ্ন করেন, 'গভর্নরকে মাসে ছয় হাজার রুপি বেতন দেবেন, আর আমাদের দেশের গরিব মানুষ অনাহারে মারা যাবে, এরই নাম কি ইসলামী নীতিমালা অনুসরণ?' তিনি বলেন, 'যে দেশে একজন পিয়নের বেতন মাসে পঞ্চাশ রুপি, সেই দেশে গভর্নরের এই বেতন কীভাবে মেনে নেওয়া যায়?' আজীবন তিনি এই অর্থনৈতিক বৈষম্যের বিরুদ্ধে সংগ্রাম করেছেন। পরবর্তী সময়ে তিনি যে ছয় দফা উপস্থাপন করেছিলেন, তারও কেন্দ্রে ছিল আর্থ-সামাজিক বৈষম্য নিরসনের চিন্তা।
জনগণের দুঃখ অনুভব করতেন বলেই পাকিস্তানের প্রধানমন্ত্রী হওয়ার সুযোগ উপেক্ষা করে বাঙালির স্বাধীনতার পক্ষে অবিচল ছিলেন বঙ্গবন্ধু। একাত্তরের পয়লা মার্চ প্রস্তাবিত সাংবিধানিক পরিষদের অধিবেশন অনির্দিষ্টকালের জন্য স্থগিত ঘোষণা করার পরপরই ‘স্বাধীনতা’ শব্দটি স্পষ্টভাবে তিনি উচ্চারণ করেন। অসহযোগ আন্দোলনের উত্তাল সময়ে বঙ্গবন্ধু বলেন, 'বাংলার স্বতঃস্ফূর্ত গণজাগরণ সারা বিশ্বের সামনে প্রমাণ করবে যে, বাঙালিরা আর উৎপীড়িত হতে চায় না, তারা স্বাধীন দেশের নাগরিক হিসেবে বাঁচতে চায়।' তার সেই প্রত্যয়ের কাব্যিক প্রকাশ ঘটে ৭ মার্চ, রেসকোর্সের ভাষণে। রাজনীতির এই অমর কবি ঘোষণা করেন, 'বাংলাদেশের মুক্তির স্পৃহাকে স্তব্ধ করা যাবে না। আমাদের কেউ পরাভূত করতে পারবে না, কারণ প্রয়োজনে আমরা মৃত্যুবরণ করতে প্রস্তুত। জীবনের বিনিময়ে আমরা আমাদের বংশধরদের স্বাধীন দেশের মুক্ত মানুষ হিসেবে স্বাধীনভাবে আর মর্যাদার সঙ্গে বাস করার নিশ্চয়তা দিয়ে যেতে চাই।' দীর্ঘ অসহযোগ আন্দোলনের মধ্য দিয়ে বাংলাদেশের জন্মের অনানুষ্ঠানিক প্রস্তুতি সম্পন্ন হয়। ২৬ মার্চ প্রথম প্রহরেই তিনি ইপিআরের ওয়ারলেসের মাধ্যমে বাংলাদেশের স্বাধীনতা ঘোষণা করেন। মুক্তিপাগল মানুষ আগে থেকেই মুক্তিযুদ্ধে অংশগ্রহণের জন্য ততদিনে প্রস্তুত হয়ে গেছেন।
বাঙালি জাতির আনুষ্ঠানিক জন্মের পূর্বক্ষণে বঙ্গবন্ধু ছিলেন ধীর, স্থির, শান্ত। তৃপ্ত বঙ্গবন্ধু তাই বলতে পেরেছিলেন, 'আমার ভূমিকা আমি পালন করেছি। আমার করার মতো আর কিছু বাকি নেই। আমাকে হত্যা করা হলেও কিছু যায় আসে না।' সেই কারণেই দীর্ঘ নয় মাস হানাদারদের কারাগারে বন্দি থেকেও সামান্য বিচলিত হননি তিনি। কোনো ভয়ভীতি তাকে স্পর্শ করতে পারেনি। ফাঁসির সকল আয়োজনও তাকে সামান্যতম দ্বিধান্বিত করতে পারেনি। অকুতোভয় বঙ্গবন্ধু ১৯৭২ সালের ১০ জানুয়ারি ঢাকায় পৌঁছে নিজের স্ত্রী-সন্তানের কাছে না গিয়ে প্রথমেই বিমান বন্দর থেকে সোজা লক্ষ লক্ষ জনতার মাঝে চলে আসেন। কেননা তারাই যে তার আপনজন। রেসকোর্সের বিশাল জনসমাবেশে বঙ্গবন্ধু হৃদয় নিংড়ানো ভালোবাসা থেকে উচ্চারণ করেন, 'সাধারণ মানুষ যদি আশ্রয় না পায়, তাহলে আমাদের এ স্বাধীনতা ব্যর্থ হয়ে যাবে। আমাদের এখন তাই অনেক কাজ করতে হবে। আমাদের রাস্তাঘাট ভেঙে গেছে, সেগুলো মেরামত করতে হবে।... কর্মচারীদের বলছি, আপনারা ঘুষ খাবেন না। এদেশে আর কোনো দুর্নীতি চলতে দেওয়া হবে না।'
দেশের শাসনভার গ্রহণ করার পরপরই অক্লান্ত পরিশ্রম করতে শুরু করেন তিনি। একটি যুদ্ধবিধ্বস্ত দেশের অবকাঠামো নির্মাণ, স্কুল-কলেজ চালু করা, সংবিধান প্রণয়ন, পঞ্চ-বার্ষিকী পরিকল্পনা তৈরি, বন্দর মাইনমুক্ত করা, প্রশাসন ব্যবস্থা সচল করা, ব্যাংক-বীমা পুনরায় চালু করার মতো অসংখ্য নীতি-নির্ধারণী ও প্রাত্যহিক কাজ তাকে একই সঙ্গে করে যেতে হয়েছে। বাইরের দেশগুলোর সঙ্গে বৈদেশিক সম্পর্ক স্থাপন করতে হয়েছে। এসবের মধ্যেও জাতির পিতা বঙ্গবন্ধু শেখ মুজিব কিন্তু এক দণ্ডের জন্যও সাধারণ মানুষের কষ্টের কথা ভোলেননি।
১৯৭৩ সালের ১৫ ডিসেম্বর, বিজয় দিবসের প্রাক্কালে টেলিভিশনে দেওয়া ভাষণে তিনি বলেন, 'পাকিস্তানি-বাহিনী আত্মসমর্পণ করেছে। কিন্তু আমাদের বিরুদ্ধে যুদ্ধ ঘোষণা করেছে আরো এক শক্তিশালী শত্রু। এই শত্রু হলো অভাব, দারিদ্র্য, ক্ষুধা, রোগ, অশিক্ষা, বেকারত্ব ও দুর্নীতি। এই যুদ্ধ সহজ নয়।' জীবনের শেষ প্রান্তে এসেও তিনি কৃষক-শ্রমিকের পক্ষে কথা বলেছেন। পঁচাত্তরের ২৬ মার্চ স্বাধীনতা দিবসে সোহরাওয়ার্দী ময়দানের এক জনসমাবেশে প্রশ্ন করেন, 'আমার কৃষক দুর্নীতিবাজ? আমার শ্রমিক দুর্নীতিবাজ?' নিজেই আবার সেই প্রশ্নের উত্তরে বলেন,'না'। আর তাই তিনি এদের সম্মান করে, ইজ্জত করে কথা বলার জন্য অনুরোধ করেন শিক্ষিতজনদের। কেননা, তিনি সত্যি সত্যি বিশ্বাস করতেন যে- এই সাধারণ মানুষেরাই দেশের মালিক।
বঙ্গবন্ধু অসাম্যকে অপছন্দ করতেন। তার অর্থনৈতিক ও সামাজিক নীতির চিন্তাজুড়ে ছিল বাংলার সাধারণ মানুষের মুক্তি। বর্তমান সরকারের চলমান সপ্তম পঞ্চবার্ষিকী পরিকল্পনাতেও বঙ্গবন্ধুর এই নীতি বাস্তবায়নের প্রচেষ্টা স্পষ্ট।
﻿﻿﻿বঙ্গবন্ধুর হাত ধরেই হাজার বছরের শোষণ ও দাসত্ব থেকে মুক্তির পায় বাঙালি জাতি, স্বাধীন হয় বাংলাদেশ। দেশ স্বাধীনের পর মাত্র সাড়ে তিন বছর দেশ শাসনের সময় পান বঙ্গবন্ধু। এই স্বল্প সময়েই শত বছর সামনে পথ চলার ভিত্তি স্থাপন করেন তিনি। এমনকি এখনো বাংলাদেশ যেসব নীতির ওপর পরিচালিত হচ্ছে সেগুলোর অধিকাংশ বঙ্গবন্ধুর ঠিক করে দিয়ে যাওয়া। আজ বাংলাদেশে যত প্রতিষ্ঠান কার্যকর দেখছি এবং অনেক আইন ও পুনর্বাসন প্রকল্প বঙ্গবন্ধু সরকারই গ্রহণ করেছিল। আমরা সেগুলো বেমালুম ভুলে গেছি। একদিক শূন্য থেকে দেশ গড়া, আন্তর্জাতিক চাপ, মানুষের মহাপ্রত্যাশা– সব মিলে সরকারকে ব্যতিব্যস্ত হয়ে উঠেছিল। কিন্তু এসবের মধ্যেই এসব প্রতিষ্ঠানের ভিত্তি গড়ে তুলেছিলেন বঙ্গবন্ধু।
 
স্বাধীনতার পর স্বপ্নের সোনার বাংলা গড়ার জন্য বঙ্গবন্ধু যেসব উদ্যোগ নিয়েছিলেন, সেগুলোর মধ্য থেকে কয়েকটি এখানে উল্লেখ করা হলো-
 
১. অস্থায়ী শাসনতন্ত্র আদেশ জারি, ১১ জানুয়ারি ১৯৭২, বাংলা ২৭ পৌষ ১৩৭৮
 
২. আদমজী জুট মিল উদ্বোধন, ১৯৭২, দৈনিক আজাদ, ১৮ ফেব্রুয়ারি ১৯৭২
 
৩. আমদানি নীতি ঘোষণা, ১৯৭২ সালের ২৪ এপ্রিল
 
৪. ইসলামিক ফাউন্ডেশন গঠন, ১৯৭৫ সালের ২২ মার্চ, ইসলামিক ফাউন্ডেশন অ্যাক্ট-১৯৭৫, পাস হয় ১৪ জুলাই ১৯৭৫
 
৫. গণপরিষদ অধিবেশন জারি, ১৯৭২ সালের ১০ এপ্রিল
 
৬. গণপরিষদ আদেশ জারি, ১৯৭২ সালের ২৩ মার্চ
 
৭. চতুর্থ সংশোধনী, ২৫ জানুয়ারি ১৯৭৫
 
৮. জাতীয় অর্থনৈতিক পরিষদ গঠন, ২৫ জানুয়ারি ১৯৭২
 
৯. জাতীয় পতাকা চূড়ান্তকরণ, ১৯৭২ সালের ১৩ জানুয়ারি
 
১০. জাতীয় রক্ষীবাহিনী, ১৯৭২ সালের ৭ মার্চ
 
১১. জাতীয় সংগীত চূড়ান্তকরণ, ১৩ জানুয়ারি ১৯৭২
 
১২. জাতীয়করণ, ১৯৭২ সালের ২৬ মার্চ
 
১৩. তুলা উন্নয়ন বোর্ড গঠন, ১৯৭২ সালের ১৪ ডিসেম্বর
 
১৪. তৃতীয় সংশোধনী, ২৮ নভেম্বর ১৯৭৪
 
১৫. বাকশাল, ১৯৭৫ সালের ৬ জুন
 
১৬. দ্বিতীয় সংশোধনী, ২২ সেপ্টেম্বর ১৯৭৩
 
১৭. নির্বাচন কমিশন আদেশ জারি, ২৩ মার্চ ১৯৭২ সালে প্রদত্ত এবং সরকারি হ্যান্ড আউটে
 
১৮. ন্যাশনাল ডাক্তারদের রেজিস্ট্রেশন প্রদানের নির্দেশ, ১২ জানুয়ারি ১৯৭৩
 
১৯. পরিত্যক্ত সম্পত্তি প্রসঙ্গ, ১৯৭২ সালের ২৮ ফেব্রুয়ারি রাষ্ট্রপতির ১৬ নম্বর আদেশবলে
 
২০. পার্বত্য চট্টগ্রামকে ৩টি জেলায় বিভক্ত ১৯৭৫, দৈনিক ইত্তেফাক, ২৮ জানুয়ারি ১৯৭৫
 
২১. প্রথম জাতীয় শোক দিবস, ১৩ জানুয়ারি ১৯৭২
 
২২. প্রথম বাংলায় গেজেট প্রকাশ, ১৪ জানুয়ারি ১৯৭২
 
২৩. প্রথম বাজেট, ১৯৭৩ সালের ২ জুন
 
২৪. বাংলাদেশ সরকার (চাকরি) আদেশ ১৯৭২ (রাষ্ট্রপতির ৯নং আদেশ, ১৯৭২)
 
২৫. বাংলাদেশ সরকার (চাকরি বাছাই) আদেশ, ১৯৭২ (রাষ্ট্রপতির ৬৭নং আদেশ, ১৯৭২)
 
২৬. বাংলাদেশ সরকার (চাকরি বাছাই (সংশোধনী) আদেশ, ১৯৭২ (রাষ্ট্রপতির ৯২নং আদেশ, ১৯৭২)
 
২৭. প্রেস অ্যান্ড পাবলিকেশনস্ অর্ডিন্যান্স বাতিল, ২৮ আগস্ট ১৯৭৩
 
২৮. বঙ্গবন্ধুর সভাপতিত্বে মন্ত্রিসভার প্রথম বৈঠক, ১৩ জানুয়ারি ১৯৭২
 
২৯. বাংলাদেশ ইন্সুরেন্স একাডেমি, ১৯৭৩
 
৩০. বাংলাদেশ কৃষি গবেষণা পরিষদ, ১৯৭৩ সালে রাষ্ট্রপতির আদেশ ৩২-এর মাধ্যমে
 
৩১. বাংলাদেশ কৃষি ব্যাংক, ২৭নং আদেশবলে ১৯৭৩ সালে
 
৩২. বাংলাদেশ জুট মিল কর্পোরেশন, ১৭ এপ্রিল ১৯৭২
 
৩৩. বাংলাদেশ দালাল (বিশেষ ট্রাইব্যুনাল) অধ্যাদেশ, ১৯৭২, ২৪.০১.১৯৭২
 
৩৪. বাংলাদেশ পরমাণু শক্তি কমিশন, ১৯৭৩ সালের ২৭ ফেব্রুয়ারি
 
৩৫. বাংলাদেশ পরিসংখ্যান ব্যুরো, ১৯৭৪ সালের আগস্ট মাসে
 
৩৬. বাংলাদেশ বিমান বাহিনী, মুজিবনগর সরকার ১৯৭১ সালের ৮ অক্টোবর
 
৩৭. বাংলাদেশ ব্যাংক (জাতীয়করণ) আদেশ পাস, ১৯৭২ সালের ২৬ মার্চ (রাষ্ট্রপতির আদেশ নং-২৬, ১৯৭২)
 
৩৮. বাংলাদেশ ভূমি মালিকানা (সীমিতকরণ) আদেশ ১৯৭২, রাষ্ট্রপতির ৯৮নং আদেশবলে
 
৩৯. বাংলাদেশ মিলিটারি একাডেমি, ১৯৭৪ সালের ১১ জানুয়ারি কুমিল্লায়
 
৪০. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৪১. বাংলাদেশ শিল্প ব্যাংক, ১৯৭২ সালে রাষ্ট্রপতির ১২৯নং আদেশবলে
 
৪২. বাংলাদেশ শিশু হাসপাতাল, ১৯৭২ সালের মার্চ
 
৪৩. বাংলাদেশ সরকারি কর্মচারী (অবসর) আদেশ ১৯৭২
 
৪৪. বাংলাদেশ হাইকোর্ট আদেশ জারি, ১৯৭২ সালের ১৭ ফেব্রুয়ারি
 
৪৫. বাংলাদেশ হাউজ বিল্ডিং ফাইন্যান্স কর্পোরেশন, ১৯৭৩ সালে রাষ্ট্রপতির ৭নং আদেশবলে
 
৪৬. বাংলাদেশ হৃত সম্পত্তি পুনরুদ্ধার আদেশ ১৯৭২, ১৯৭২ সালের ১৭ ফেব্রুয়ারি
 
৪৭. বিমান বাংলাদেশ এয়ারলাইনস, ১৯৭২ সালের ৪ জানুয়ারি রাষ্ট্রপতির ১২৬ নম্বর আদেশবলে
 
৪৮. বীমা কর্পোরেশন আদেশ জারি, ২৬ মার্চ ১৯৭২
 
৪৯. বীরাঙ্গনাদের পুনর্বাসন ও বঙ্গবন্ধু, ১৯৭২ সালের ১৮ ফেব্রুয়ারি
 
৫০. বেতবুনিয়া উপকেন্দ্র স্থাপন, ১৪ জুন ১৯৭৫
 
৫১. মুক্তিযোদ্ধা কল্যাণ ট্রাস্ট, ১৯৭২ সালের সেপ্টেম্বর, রাষ্ট্রপতির আদেশ নম্বর ৯৫
 
৫২. মুক্তিযুদ্ধের পদক প্রদান, ১৯৭৩ সালের ১৫ জানুয়ারি
 
৫৩. মুক্তিযোদ্ধাদের রাষ্ট্রীয় খেতাব, ১৯৭৩ সালের ১৫ ডিসেম্বর
 
৫৪. যৌথ নদী কমিশন, ১৯৭২ সালের মার্চ মাসে
 
৫৫. রাষ্ট্রপতি সরকার ব্যবস্থা প্রবর্তন, ২৫ জানুয়ারি ১৯৭২
 
৫৬. রাষ্ট্রীয় সম্পত্তি অধিগ্রহণ ও প্রজাস্বত্ব (তৃতীয় সংশোধনী) আদেশ, ৫ আগস্ট ১৯৭২, রাষ্ট্রপতির আদেশ নং-৯৫
 
৫৭. শিপিং কর্পোরেশন গঠন, ১৯৭২ সালের ৩০ জানুয়ারি
 
৫৮. শিল্পকলা একাডেমি, ১৯৭৪ সাল
 
৫৯. সংবিধানের প্রথম সংশোধনী, ১৯৭৩ সালের ১৫ জুলাই
 
৬০. সরকারি অফিসে বিলাসিতা বন্ধে নির্দেশ, ১৯৭২, দৈনিক আজাদ, ৩ ফেব্রুয়ারি ১৯৭২
 
৬১. সর্বস্তরে বাংলা ভাষা ব্যবহারের জন্য নির্দেশ, ১৯৭২ সালের ২৫ এপ্রিল
 
৬২. সশস্ত্র বাহিনী পুনর্গঠন, ১৯৭২, ০৬.০৩.৭২, ০৮.০৪.৭২
 
৬৩. সস্তায় রেডিও-টিভি দেওয়ার ব্যবস্থা, ২ জুলাই ১৯৭৫
 
৬৪. সিভিল সার্ভেন্ট ট্রেনিং একাডেমি স্থাপন, দৈনিক পূর্বদেশ, ৯ এপ্রিল ১৯৭৩
 
৬৫. স্বাধীন বাংলাদেশের প্রথম বেতন কমিশন, ১৯৭২ সালের ১৩ জুলাই
 
৬৬. প্রশাসন ও চাকরি পুনর্গঠন কমিটি, ১৯৭২ সালের ১৫ মার্চ
 
৬৭. বাংলাদেশ ইনস্টিটিউট অব ব্যাংক ম্যানেজমেন্ট (বিআইবিএম), ১৯৭৪ সালের ৩১ ডিসেম্বর
 
৬৮. বাংলাদেশ চিকিৎসা গবেষণা পরিষদ, ১৯৭২
 
৬৯. বাংলাদেশ শিপিং কর্পোরেশন, ১৯৭২ সালের ৮ ফেব্রুয়ারি
 
৭০. বাংলাদেশ বিশ্ববিদ্যালয় মঞ্জুরী কমিশন (বিমক), ১৯৭৩ সালে রাষ্ট্রপতির ১০ নম্বর আদেশবলে
 
৭১. বাংলাদেশ বার কাউন্সিল, ১৯৭২ সালের ৪৬নং আদেশবলে
 
৭২. ঢাকা কর্পোরেশন সৃষ্টি, ১৯৭৪ সালের ১৯ ফেব্রুয়ারি
 
৭৩. ঢাকা বিশ্ববিদ্যালয় আদেশ, ১৯৭৩
 
৭৪. ঘোড়দৌড় নিষেধ করে আদেশ, ১৯৭২ সালের ১৫ জানুয়ারি
 
৭৫. আন্তর্জাতিক অপরাধসমূহ (ট্রাইব্যুনালস) আইন, ১৯৭৩ সালের ১৯ জুলাই
 
৭৬. জাতীয় প্রতীক, ১৯৭২ সালের ২৮ ফেব্রুয়ারি
 
৭৭. বাংলাদেশ কৃষি গবেষণা কাউন্সিল, ১৯৭৩
 
৭৮. সাধারণ ক্ষমা, ১৯৭৩ সালের ৩০ নভেম্বর
 
৭৯. বাংলাদেশ পরমাণু কৃষ্টি ইনস্টিটিউট, ১৯৭৩
 
৮০. বাংলাদেশ পাবলিক সার্ভিস কমিশন, ১৯৭২ সালে রাষ্ট্রপতির ৩৪নং আদেশবলে
 
৮১. শহিদ বুদ্ধিজীবী স্মৃতিস্তম্ভর ভিত্তিপ্রস্তর স্থাপন, ১৯৭২ সালের ২২ ডিসেম্বর
 
৮২. বাংলাদেশ শিল্প ঋণ সংস্থা, ১২৮, ১৯৭২-এর অধীনে ১৯৭২ সালের ৩১ অক্টোবর
 
৮৩. শিশু আইন, ১৯৭৪ সালের ২২ জুন চিল্ড্রেন অ্যাক্ট
 
৮৪. ২৯ ব্যাংক বীমা কোম্পানি সরকারি খাতে গ্রহণ, ১৯৭৩ সালের ১ জানুয়ারি
 
 
স্বাধীনতার পর বঙ্গবন্ধু বা তৎকালীন আওয়ামী লীগ সরকারের সবচেয়ে বড় কৃতিত্ব ছিল দেশকে একটি শাসনতন্ত্র প্রদান। আর কোনো দেশে এরকম একটি রক্তক্ষয়ী যুদ্ধের পর এত দ্রুত একটি শাসনতন্ত্র প্রদান সম্ভব হয়েছে বলে জানা নেই।
২৫ জানুয়ারি, ইতিহাসের একটি গুরুত্বপূর্ণ দিন, কিন্তু দিনটি কেনো অর্থবহ তা আজ অনেকেই স্মরণ করতে পারে না এবং যাদের স্মৃতিতে আছে তারাও ইচ্ছাকৃতভাবে স্মরণ করার চেষ্টা করে না। ব্যাপারটা এমন, যেনো বাংলাদেশের ইতিহাস থেকে দিনটি বেমালুম হাওয়া হয়ে গেছে। আসুন ইতিহাসের দিকে তাকাই, পেছনের দিনগুলিতে ফিরুন, স্মৃতিতে একটা ঝাঁকুনি দিন। ২৫ জানুয়ারি দিনটি কেনো আমাদের ইতিহাসের অংশ সেই সত্য ঘাঁটলে আপনি হয়তো ধাক্কা খেতে পারেন। ১৯৭৫ সালের এই দিনে বঙ্গবন্ধু শেখ মুজিবুর রহমানের নেতৃত্বাধীন সরকারের উদ্যোগে দেশের সংবিধানে একটি উল্লেখযোগ্য সংশোধনী আনা হয়। জাতীয় সংসদ কর্তৃক গৃহীত সংবিধানের এই চতুর্থ সংশোধনীর মাধ্যমে দেশের রাজনৈতিক ব্যবস্থাপনায় বড় ধরনের পরিবর্তন নিয়ে আসা হয়েছিল। আইনসভার অনুমোদন সাপেক্ষে রাষ্ট্রপতি শাসিত সরকার ব্যবস্থা প্রচলনের মাধ্যমে এই দেশ নতুন ধারার রাজনৈতিক ব্যবস্থাপনার দিকে যাত্রা শুরু করে। ১৯৭২ সালের ১২ জানুয়ারি থেকে প্রধানমন্ত্রীর দায়িত্বে থাকা বঙ্গবন্ধু শেখ মুজিবুর রহমান সব নির্বাহী কর্তৃপক্ষকে সঙ্গে নিয়ে রাষ্ট্রপতির দায়িত্ব গ্রহণ করেন এই দিনটিতে। 

মূলত জাতিকে একটি নব-উচ্চতার গন্তব্যে নিয়ে যাওয়ার পথে অভিযাত্রা শুরুর জন্যই সংবিধানের চতুর্থ সংশোধনী গ্রহণ করা হয়। অথচ ১৯৭৫ সালের ২৫ জানুয়ারির পর থেকে বছরের পর বছর ধরে যতোই সময় গড়িয়েছে, সাংবিধানিক এই পরিবর্তনকে নিয়ে নাটকীয়ভাবে সমালোচনা করে যাওয়া হয়েছে। সমালোচনার জন্য যে বিষয়গুলোকে প্রধানত সামনে আনা হয়েছে সেগুলো হলো- চতুর্থ সংশোধনীর পর বাংলাদেশ কৃষক শ্রমিক আওয়ামী লীগ (বাকশাল) গঠন, যাকে বলা হয়েছে এক দলীয় রাজনৈতিক ব্যবস্থার প্রচলন এবং রাষ্ট্রপতিশাসিত সরকার ব্যবস্থায় ফেরা, যাকে অগতান্ত্রিক শাসনব্যবস্থা বলা অভিহিত করা হয়েছে। কিন্তু আসলেই কী তাই? বাস্তবতা হলো, মূলধারার সব দল নিয়েই বাকশাল গঠন করেছিলেন বঙ্গবন্ধু। প্রকৃতপক্ষে এটি ছিল একটি সর্বদলীয় জাতীয় সরকার।  

বঙ্গবন্ধু অনেক দূরদৃষ্টিসম্পন্ন নেতা ছিলেন। তৎকালীন রাজনৈতিক অবস্থা বিশ্লেষণ করে বঙ্গবন্ধু ১৯৭৫ সালের শুরুতেই একটি রাজনৈতিক পরিবর্তনের কথা বলেছিলেন, যাকে তিনি অভিহিত করেছিলেন 'দ্বিতীয় বিপ্লব' হিসেবে। জাতির বৃহত্তর স্বার্থে আওয়ামী লীগসহ সাংবিধানিকভাবে সংগঠিত এবং মূলধারার সব রাজনৈতিক দলকে তিনি একত্রে একটি পাটাতনে এনেছিলেন, স্পষ্টতই এটি ছিল একটি জাতীয় ঐক্য ফ্রন্ট। এই ব্যাপারে বঙ্গবন্ধুর নিজস্ব মতামত হলো- কট্টর বাম ও ডান-পন্থীদের উগ্র তৎপরতায় দেশে সৃষ্ট নৈরাজ্য প্রতিরোধ এবং রাষ্ট্রের মূল অংশগুলোতে ছড়িয়ে পড়া দুর্নীতির বিস্তার রোধে এই পরিবর্তন প্রয়োজনীয় হয়ে পড়েছিল।

আমাদের জাতীয় ইতিহাসের রাজনৈতিক প্রেক্ষাপট আলোচনার একটি বিশাল জায়গাজুড়ে রয়েছে বাকশালের গল্প। তাই জাতির পিতা বঙ্গবন্ধু শেখ মুজিবুর রহমানের জন্মশতবার্ষিকীর এই বছরে বাকশাল এবং চতুর্থ সংশোধনীর পুনর্পাঠ সময়ের দাবি হয়ে উঠেছে। বিশেষ করে বঙ্গবন্ধু কর্তৃক দেশের রাজনৈতিক ব্যবস্থা নতুন করে ঢেলে সাজানোর সিদ্ধান্তের কারণগুলো বোঝার জন্য রাজনৈতিক এবং অ্যাকাডেমিকভাবে ওই সময়টাকে অধ্যয়ন করা প্রয়োজন। কিন্তু দুর্ভাগ্যজনক বাস্তবতা হলো, বঙ্গবন্ধুর রাজনৈতিক আদর্শ এবং দর্শন নিয়ে গবেষণা করার ক্ষেত্রেও রহস্যজনকভাবে কখনোই বাকশালকে নিয়ে কোনো গবেষণার উদ্যোগ নেওয়া হয়নি, সম্ভবত ইচ্ছাকৃতভাবেই বাকশাল নিয়ে কোনো গবেষণা করা হয়নি। আওয়ামী লীগের খুঁত-সন্ধানীরা সবসময় বাকশালের সঙ্গে গণতন্ত্রের সংঘর্ষ খুঁজে পেয়েছেন, তারা বাকশালকে রীতিমতো গণতন্ত্রের মুখোমুখি দাঁড় করিয়ে দিয়েছেন। এটি ইচ্ছাকৃত এবং উদ্দেশ্যপ্রণোদিত।

বাকশাল নিয়ে অনেক ভুল ধারণা প্রচলিত আছে, যেগুলোর ব্যাপারে সঠিক তথ্য জানা প্রয়োজন। শক্তিশালী রাষ্টপতি শাসিত সরকার ব্যবস্থা কায়েম ছাড়াও আরও বহুমুখী কারণে এই ব্যবস্থার দিকে এগিয়ে যেতে হয়েছে। মূলত বাকশালের মাধ্যমে গণতন্ত্রকে বিকেন্দ্রীকরণ করতে চেয়েছিলেন বঙ্গবন্ধু।

বঙ্গবন্ধু হত্যার পেছনে অনেকে বাকশাল প্রতিষ্ঠাকে ঢাল হিসেবে ব্যবহার করতে চান।  তবে বাকশাল ব্যবস্থা চালুর জন্য বঙ্গবন্ধুকে হত্যা করা হয়নি। যারা ১৯৭৫ সালের শুরুর দিকের এই রাজনৈতিক ব্যবস্থা পরিবর্তনের সঙ্গে পরবর্তীতে স্বপরিবারে বঙ্গবন্ধুকে নির্মমভাবে হত্যার সম্পর্ক খুঁজতে যান, তারা ভুলের স্বর্গে বাস করছেন। মৌলিক সত্যটা হলো- বঙ্গবন্ধুকে খাটো করা এবং বঙ্গবন্ধুর সরকারকে উৎখাত করা এবং শেষ পর্যন্ত একটি বর্বরোচিত অভ্যুত্থানের মাধ্যমে ১৫ আগস্ট কালরাতে তাকে যে হত্যা করা হলো; ১৯৭৪ সাল থেকেই এই অপচেষ্টার পরিকল্পনা করা হচ্ছিলো। বঙ্গবন্ধুর সরকারকে উৎখাতের জন্য ১৯৭৪ সালের অক্টোবর মাসে চীনপন্থী কমিউনিস্ট নেতা আব্দুল হক পাকিস্তানের প্রধানমন্ত্রী জুলফিকার আলী ভুট্টোকে চিঠি লিখে অর্থনৈতিক সহায়তা চেয়েছিল। খন্দকার মোশতাক ও তার সহযোগীরাও তখন সক্রিয়ভাবে কাজ করছিল। বৈধভাবে প্রতিষ্ঠিত সরকারকে অসাংবিধানিক প্রক্রিয়ায় উচ্ছেদ করার জন্য ১৯৭৪ সালের নভেম্বরে এবং ১৯৭৫ সালের মার্চ মাসে জেনারেল জিয়াউর রহমানের কাছেও প্রস্তাব দেওয়া হয়েছিল। সুতরাং ১৯৭৫ সালের ১৫ আগস্টের ট্রাজেডির পেছনে বাকশাল আসলে কোনো কারণ ছিল না।

এই বাকশাল ব্যবস্থার উল্লেখযোগ্য একটি বৈশিষ্ট্য ছিল প্রশাসনিক বিকেন্দ্রীকরণ। দেশকে পুনর্গঠনের জন্য ৬১ জেলায় ভাগ করা হয়েছিল। প্রত্যেকটি জেলার প্রধান ছিলেন একজন করে গভর্নর। ১৯৭৫ সালের ১৬ জুলাই তাদের নিয়োগ দেওয়া হয়। ৬১ জন গভর্নরের মধ্যে ৩৩ জন ছিলেন সংসদ সদস্য, ১৩ জন ছিলেন সরকারি চাকরিজীবী, একজন সামরিক কর্মকর্তা এবং বাকি ১৪ জন বিভিন্ন ইতিবাচক কর্মকাণ্ডের জন্য ব্যক্তি হিসেবে সুপরিচিত ছিলেন।

বাকশাল গঠনের পর যেভাবে অর্থনৈতিক পুনর্গঠনের কথা ভাবা হয়েছিল, সেভাবে অর্থনৈতিক নীতি-প্রণয়নের বিষয়টিও যাচাইয়ের প্রয়োজন আছে। ১৯৭৫ সালের ২৫ জানুয়ারি থেকে ১৫ আগস্টের মধ্যবর্তী সময়টার অর্থনৈতিক প্রবণতা কেমন ছিল তা বুঝতে সেই সম্পর্কিত পরিসংখ্যান ও তথ্য-উপাত্তগুলো গুরুত্বপূর্ণ। তবে নিঃসংকোচে বাকশাল নিয়ে মুক্তকণ্ঠে গবেষণা ও আলোচনা করার জন্য এখনই উপযুক্ত সময়। কারণ ইতিহাস বোঝার জন্য গুজব নয় গবেষণালব্ধ বিষয়গুলোই গুরুত্বপূর্ণ। তাই গভীরভাবে তথ্যবহুল আলোচনা হোক, অযৌক্তিক ও অন্ধ নেতিবাচকতা থেকে বের হয়ে আসুক নতুন প্রজন্ম।  

মুক্তিযুদ্ধের চেতনায় রাষ্ট্র পরিচালনার চার মূলনীতি হলো- জাতীয়তাবাদ, সমাজতন্ত্র, গণতন্ত্র ও ধর্মনিরপেক্ষতা। দীর্ঘ তিন যুগ এই চার নীতি আবার পর সংবিধানে ফিরেছে ২০১১ সালের ৩০ জুন। সংবিধানের পঞ্চদশ সংশোধন আইন, ২০১১-এ বাহাত্তরের সংবিধানের এই সংক্রান্ত অনুচ্ছেদটি ফিরিয়ে আনা হয়। একইসঙ্গে সংবিধানের মৌলিক বিধানগুলোকে সংশোধনের অযোগ্য ঘোষণা করে একটি নতুন অনুচ্ছেদ যোগ করা হয়েছে।
 
মোট ৫৫টি সংশোধনীসহ সংবিধান (পঞ্চদশ সংশোধন) আইন, ২০১১ জাতীয় সংসদে পাস হয়েছে এদিন।
 
এর আগে, ১৯৭৭ সালে জেনারেল জিয়াউর রহমান এক সামরিক আদেশে ১৯৭২ সালের সংবিধানের প্রস্তাবনা থেকে রাষ্ট্রের ওই চার মূলনীতির অংশটি পরিবর্তন করেছিল। এছাড়াও মুখবন্ধে 'জাতীয় মুক্তির জন্য ঐতিহাসিক সংগ্রামের' শব্দবন্ধটি 'জাতীয় স্বাধীনতার জন্য ঐতিহাসিক যুদ্ধ' দিয়ে প্রতিস্থাপন করা হয় তখন। এরপর ১৯৭৯ সালের এপ্রিলে বিএনপি নেতৃত্বাধীন দ্বিতীয় সংসদের মাধ্যমে ওই প্রস্তাবনাটি সংবিধানের অন্তর্ভুক্ত করে নেওয়া হয়, যা পঞ্চম সংশোধনী হিসেবে পরিচিত।
 
২০১০ সালের ২৭ জুলাই সুপ্রিম কোর্টের আপিল বিভাগ এক রায়ে পঞ্চম সংশোধনী বাতিল ঘোষণা করে। একইসঙ্গে সংবিধানকে পঞ্চম সংশোধনীর আগের অবস্থানে ফিরিয়ে নেওয়ার নির্দেশ দেন।
 
আদালতের রায়ের আলোকে সংবিধান সংশোধনের জন্য গঠিত বিশেষ কমিটির সুপারিশ অনুযায়ী বাহাত্তরের চার মূলনীতি ফিরিয়ে এনে ২০১১ সালের ৩০ জুন পঞ্চদশ সংশোধনী পাস করা হয়।
 
সংশোধিত সংবিধানের প্রস্তাবনার প্রথম অনুচ্ছেদে ক) 'জাতীয় স্বাধীনতার জন্য ঐতিহাসিক যুদ্ধের' শব্দের পরিবর্তে 'জাতীয় মুক্তির ঐতিহাসিক সংগ্রামের শব্দগুলো প্রতিস্থাপিত হয়েছে।
 
খ) প্রস্তাবনার দ্বিতীয় অনুচ্ছেদে প্রতিস্থাপিত হয়েছে- "আমরা অঙ্গীকার করিতেছি যে, যে সকল মহান আদর্শ আমাদের বীর জনগণকে জাতীয় মুক্তি সংগ্রামে আত্মনিয়োগ ও বীর শহীদদিগকে প্রাণোৎসর্গ করিতে উদ্বুদ্ধ করিয়াছিল- জাতীয়তাবাদ, সমাজতন্ত্র, গণতন্ত্র ও ধর্ম নিরপেক্ষতার সেই সকল আদর্শ এ সংবিধানের মূলনীতি হইবে;"- অংশটি।
 
অনুচ্ছেদ-৮ এর রাষ্ট্রীয় মূলনীতির দফা ১ ও ১ক) এর পরিবর্তে "(১) জাতীয়তাবাদ, সমাজতন্ত্র, গণতন্ত্র ও ধর্ম নিরপেক্ষতা এ নীতিসমূহ এবং তৎসহ এ নীতিসমূহ হইতে উদ্ভূত এই ভাগে বর্ণিত অন্য সকল নীতি রাষ্ট্র পরিচালনার মূলনীতি বলিয়া পরিগণিত হইবে" প্রতিস্থাপিত হয়েছে।
 
বাঙালি জাতীয়তাবাদ বিষয়ে অনুচ্ছেদ ৯-এ প্রতিস্থাপন করা হয়েছে "ভাষাগত ও সংস্কৃতিগত একক সত্ত্বাবিশিষ্ট যে বাঙালি জাতি ঐক্যবদ্ধ ও সংকল্পবদ্ধ সংগ্রাম করিয়া জাতীয় মুক্তিযুদ্ধের মাধ্যমে বাংলাদেশের স্বাধীনতা ও সার্বভৌমত্ব অর্জন করিয়াছেন, সেই বাঙালি জাতির ঐক্য ও সংহতি হইবে বাঙালি জাতীয়তাবাদের ভিত্তি।"
 
অনুচ্ছেদ ১০-এ প্রতিস্থাপিত হয়েছে- "সমাজতন্ত্র ও শোষণমুক্তি- মানুষের উপর মানুষের শোষণ হইতে মুক্ত ন্যায়ানুগ ও সাম্যবাদী সমাজলাভ নিশ্চিত করিবার উদ্দেশ্যে সমজতান্ত্রিক অর্থনৈতিক ব্যবস্থা প্রতিষ্ঠা করা হইবে"।
 
এছাড়াও জাতীয় ক্রান্তিকালে সংবিধানের মৌলিক বিধানগুলোকে বদলে ফেলার পথ বন্ধ করতে সংশোধিত সংবিধানে নতুন একটি অনুচ্ছেদ যুক্ত করা হয়েছে।
 
অনুচ্ছেদ ৭ (খ) এ বলা হয়েছে- "এ সংবিধানের ১৪২ অনুচ্ছেদে যাহাই কিছু থাকুক না কেন, সংবিধানের প্রস্তাবনা, প্রথমভাগের সকল অনুচ্ছেদ, দ্বিতীয় ভাগের সকল অনুচ্ছেদ, নবম ক-ভাগে বর্নিত অনুচ্ছেদসমূহের বিধানাবলী সাপেক্ষে তৃতীয় ভাগের সকল অনুচ্ছেদ এবং একাদশ ভাগের অনুচ্ছেদ ১৫০-সহ সংবিধানের অন্যান্য মৌলিক কাঠামো সংক্রান্ত অনুচ্ছেদগুলোর বিধানবলী সংযোজন, পরিবর্তন, প্রতিস্থাপন, রহিতকরণ কিংবা অন্য কোনো পন্থায় সংশোধনের অযোগ্য হইবে।"
﻿﻿﻿বঙ্গবন্ধু শেখ মুজিবুর রহমানকে নিছক কয়েকটি সরকারি প্রকল্প বা সিদ্ধান্তের নিক্তিতে মাপতে যাওয়া সমীচীন নয়। রাজনীতিবিদ এবং ব্যক্তি হিসেবে বঙ্গবন্ধুর মহানুভবতা, আদর্শিক সংগ্রাম, কষ্ট স্বীকার ও আত্মত্যাগ বিশ্ব ইতিহাসে বিরল। একটি পরাধীন জাতির স্বাধীনতা অর্জনে তিনি সামনে থেকে নেতৃত্ব দিয়েছেন, বঙ্গবন্ধুকে আজীবন কৃতজ্ঞতার সঙ্গে প্রাতঃস্মরণীয় করে রাখতে এই একটি কারণই যথেষ্ট। যুদ্ধবিধ্বস্ত বাংলাদেশের ক্ষতির পরিমাণ এবং ভয়াবহতা এখানে বলে শেষ করা যাবে না। এ বিষয়ে মুজিবনগর সরকার ও বঙ্গবন্ধুর সরকারের মন্ত্রিপরিষদ সচিব এইচ টি ইমামের একটি মন্তব্য এখানে তুলে ধরছি। তিনি লিখেছেন :

পোড়ামাটি নীতি অবলম্বন করে পাকিস্তানিরা বাংলাদেশকে এক ভয়ঙ্কর অবস্থার মধ্যে ফেলে দিয়েছিল। বাংলাদেশ ব্যাংকের হিসাব মতে, সারাদেশের মানুষজনের হাতে তখন মাত্র চার কোটি টাকার মতো ছিল। বৈদেশিক মুদ্রার কোন মজুদ বাংলাদেশ ব্যাংকে ছিল না। [...] মাত্র ১০ হাজারের মত নথি দিয়ে শুরু হয় গণপ্রজাতন্ত্রী বাংলাদেশ সরকারের সচিবালয়। বঙ্গবন্ধু যেদিন টেলিফোনে কথা বলতে শুরু করেন সেদিন ঢাকা জেলা থেকে মাত্র তিনটি জেলার সঙ্গে যোগাযোগের ব্যবস্থা ছিল।

পাকিস্তান সেনাবাহিনীর নির্দেশে আল-বদরের সদস্যরা রাষ্ট্রীয় ব্যাংকের সব টাকা ১৬ ডিসেম্বর সকালে রাস্তায় এনে আগুন দিয়ে ধ্বংস করে ফেলেছিল। এমন একটি বিধ্বস্ত অবস্থা থেকে বাংলাদেশকে দাঁড় করাতে আপ্রাণ চেষ্টা করেছিলেন বঙ্গবন্ধু। বঙ্গবন্ধুর নেয়া যেসব যুগান্তকারী পদক্ষেপের সুফল বাংলাদেশের মানুষ ভাগে করে চলেছে, তার একটি সংক্ষিপ্ত খতিয়ান নিচে তুলে ধরা হলাে।

এইচ টি ইমামের লেখা বাংলাদেশ সরকার ১৯৭১-'৭৫ শীর্ষক গ্রন্থ থেকে তথ্যগুলো নেওয়া হয়েছে।

ভারতীয় সৈন্যবাহিনী প্রত্যাহার: ১৯৭২ সালের ৬ ফেব্রুয়ারি বঙ্গবন্ধু ভারত সফরে গিয়ে তৎকালীন প্রধানমন্ত্রী ইন্দিরা গান্ধীর সঙ্গে মিটিং করেন। এর সূত্র ধরে ঘোষণা আসে যে, ভারতীয় সেনাবাহিনী বঙ্গবন্ধুর জন্মদিন ১৭ মার্চের আগে বাংলাদেশ ত্যাগ করবে। পরে অবশ্য ২৫ মার্চকে ডেডলাইন হিসেবে নেয়া হয়। তবে ১৫ মার্চের আগেই ভারতীয় সৈন্য প্রত্যাহারের কাজ সম্পন্ন হয়।

মুক্তিযোদ্ধাদের অস্ত্র সমর্পণ: মুক্তিযোদ্ধাদের হাতে থাকা অস্ত্র সরকারের কাছে সমর্পণের জন্য বঙ্গবন্ধু ১৯৭২ সালের ৩১শে জানুয়ারি তারিখ বেঁধে দেন।

মুক্তিযোদ্ধাদের জন্য বিশেষ পরিকল্পনা: মুক্তিবাহিনীর সদস্যদের সক্রিয়ভাবে কাজে লাগাতে বঙ্গবন্ধু ব্যাপক পরিকল্পনা গ্রহণ করেছিলেন। বাংলাদেশের পুলিশবাহিনী, জাতীয় মিলিশিয়া, রিজার্ভ বাহিনী, গড়ে তুলতে বঙ্গবন্ধু বিশেষ পদক্ষেপ গ্রহণ করেন। মুক্তিযুদ্ধে অংশগ্রহণকারী সদস্যদের মধ্যে যারা পড়াশুনা শেষ করতে চায় বঙ্গবন্ধু তাদের সরকারি পৃষ্ঠপোষকতায় শিক্ষালয়ে ফেরত যাওয়ার পরামর্শ দেন এবং অবশিষ্ট মুক্তিযোদ্ধাদের তিনি পুলিশ ও জাতীয় মিলিশিয়া বাহিনীতে যোগদানের ব্যবস্থা করেন।

জাতীয়করণ কর্মসূচি গ্রহণ: প্রধানমন্ত্রী বঙ্গবন্ধু শেখ মুজিবুর রহমান ১৯৭২ সালের ২৬ মার্চ বাংলাদেশের প্রথম স্বাধীনতা দিবসে জাতীয়করণ কর্মসূচি ঘোষণা করেন। বিদেশি ব্যাংক ও বীমা কোম্পানি ছাড়া তৎকালীন স্বাধীন বাংলাদেশে যত ব্যাংক, বীমা কোম্পানি এবং শিল্পকারখানা ছিল সেগুলোকে জাতীয়করণ করেছিলেন।

১১ মাসের মধ্যে সংবিধান: মাত্র এক বছরের মধ্যে পৃথিবীর অন্যতম সুলিখিত সংবিধান উপহার দিয়েছিলেন জাতিকে। রাষ্ট্রের জাতীয় পতাকা, জাতীয় সঙ্গীত নির্ধারণ, জাতীয় প্রতীক প্রণয়ন, রাষ্ট্র পরিচালনার কার্যপদ্ধতি ও কার্যবন্টন (রুলস অব বিজনেস এবং অ্যালোকেশন অব বিজনেস) প্রণয়ন করেন।

পঞ্চবার্ষিকী পরিকল্পনা প্রণয়ন: যুদ্ধবিধ্বস্ত অর্থনীতিকে পুনর্গঠনের জন্য পরিকল্পনা কমিশন গঠন, দীর্ঘমেয়াদি উন্নয়ন নিশ্চিত করার জন্য পঞ্চবার্ষিকী পরিকল্পনা প্রণয়ন করেছিলেন। নবগঠিত পরিকল্পনা কমিশনে একই রকমভাবে দেশের প্রখ্যাত অর্থনীতিবিদ, প্রকৌশলী এবং অন্যান্য পেশাজীবী সমন্বয় ঘটিয়েছিলেন বঙ্গবন্ধু।

প্রতিরক্ষা মন্ত্রণালয়ের দায়িত্ব পালন: প্রধানমন্ত্রী হিসেবে দায়িত্ব পালন করার পাশাপাশি মন্ত্রিপরিষদ বিভাগ, সংস্থাপন মন্ত্রণালয় এবং প্রতিরক্ষা মন্ত্রণালয়ের দায়িত্ব নিজের কাঁধে নিয়েছিলেন।

প্রতিরক্ষা নীতি প্রণয়ন: বাংলাদেশের প্রতিরক্ষা নীতি প্রণয়ন করেছিলেন বঙ্গবন্ধু। দেশের অর্থনৈতিক উন্নয়নের সঙ্গে সঙ্গে জাতির পিতা স্বাধীনতা ও সার্বভৌমত্বের প্রতীক সেনাবাহিনীসহ বিমান ও নৌবাহিনীর সার্বিক উন্নয়নে প্রণয়ন করেন এক সুদূরপ্রসারী পরিকল্পনা। এ পরিকল্পনার অংশ হিসেবে বঙ্গবন্ধুর নির্দেশে কুমিল্লায় প্রতিষ্ঠিত হয় বাংলাদেশ মিলিটারি একাডেমি (বিএমএ)।

সেনা, নৌ ও বিমানবাহিনীর উন্নয়ন: ১৯৭২ সালের ১০ জানুয়ারি, বঙ্গবন্ধু দেশে ফিরে যেসব মন্ত্রণালয়ের উপর সবচেয়ে বেশি গুরুত্ব আরোপ করেছিলেন, এর মধ্যে অগ্রভাগে ছিল প্রতিরক্ষা। সদ্য স্বাধীন বাংলাদেশে সামরিক বাহিনী শক্তিশালী করার পদক্ষেপ গ্রহণ প্রসঙ্গে বঙ্গবন্ধু মনে করতেন, সামরিক বাহিনীর সঙ্গে জনগণের সমর্থন ও শক্তি অপরিহার্য। স্বদেশে প্রত্যাবর্তন করে ১৯৭২ সালের ১৭ জানুয়ারি মুক্তিযোদ্ধাদের অস্ত্র জমা দিয়ে নতুন সমাজ গঠনে আত্মনিয়োগ করতে বঙ্গবন্ধুর সরকারের আহবান ছিল খুবই গুরুত্বপূর্ণ। বঙ্গবন্ধু বলেছিলেন, "বাংলাদেশের মুক্তিযুদ্ধে অংশগ্রহণকারী বীর যোদ্ধাদের পুলিশবাহিনী ও জাতীয় মিলিশিয়ার অন্তর্ভুক্ত করা হবে। ... মুক্তিযুদ্ধের বীর সেনানীরা বাংলাদেশের নয়া সেনাবাহিনী, বিমানবাহিনী ও নৌবাহিনীতে নেতৃত্ব প্রদান করবেন, এটাই সরকার আন্তরিকভাবে কামনা করছে।"

বঙ্গবন্ধু শেখ মুজিবুর রহমানের সরকার ১৯৭২ সালে সোভিয়েত রাশিয়ার কাছ থেকে বিমানবাহিনীর জন্য উল্লেখযোগ্য পরিমাণ সামরিক সাহায্যের আশ্বাস লাভ করে। আশ্বাসের পরিপ্রেক্ষিতে বিমানবাহিনী ১২ টি মিগ-২১ বিমান সামরিক অনুদান হিসেবে গ্রহণ করে। এগুলো ছাড়াও ১৯৭৫ সালের মধ্যে একটি এএন-২৪ বিমান, একটি ভিআইপি এমআই-৮ হেলিকপ্টার, ৪টি এমআই-৮ হেলিকপ্টার এবং আনুষঙ্গিক যন্ত্রাংশ, পি-১৫, পি-৩৫ এবং পিআরআইভি-১১ রাডার, ১৯৭৩ সালে বিমানবাহিনীর জন্য রক্ষণাবেক্ষণ ইউনিট স্থাপনে সহায়তা এবং ১৯৭৫ সালে ১টি এএন-২৬ বিমান এবং আনুষঙ্গিক যন্ত্রাংশ সংগ্রহ করা হয়। এগুলো ছাড়া ১৯৭৩ সালে বঙ্গবন্ধুর সরকার ঢাকার কুর্মিটোলায় বাংলাদেশ বিমানবাহিনীর ক্যাডেট প্রশিক্ষণ ইউনিট (সিটিইউ) প্রতিষ্ঠা করেছিল।

বঙ্গবন্ধুর নেতৃত্বাধীন সরকার ১৯৭২ থেকে ১৯৭৫ সাল পর্যন্ত বাংলাদেশ বিমানবাহিনীর বহু কর্মকর্তা ও বিমানসেনাকে তৎকালীন সোভিয়েত রাশিয়া এবং চীনসহ পৃথিবীর বিভিন্ন দেশে প্রশিক্ষণ ও পরিদর্শনের ব্যবস্থা করে বিমানবাহিনীর সাংগঠনিক উন্নয়নে গুরুত্বপূর্ণ অবদান রাখে। মুক্তিযুদ্ধের সময় ‘পদ্মা’ ও পলাশ' নামের দুটি গানবোট ও কয়েকজন নৌকমান্ডো সমন্বয়ে বাংলাদেশে নৌবাহিনীর যাত্রা শুরু হয়। উল্লেখ্য যে, মাত্র ১৭ জন কর্মকর্তা ও ৪১৭জন নাবিক মুক্তিযুদ্ধ-পরবর্তী সময়ে ১৯৭২ সালে নৌবাহিনীতে কর্মরত ছিলেন। গণপ্রজাতন্ত্রী বাংলাদেশ সরকার ১৯৭৩ সালে নৌ-বাহিনীর দায়িত্ব-কর্তব্যের বিষয়াবলী অনুমোদন করে। বাংলাদেশ নৌ-বাহিনীর সাংগঠনিক কাঠামো গঠিত ও অনুমোদিত হয় ১৯৭৫ সালে। রিয়াল অ্যাডমিরাল পদবির নৌবাহিনী প্রধানের নিযুক্তি এবং পাঁচজন কমডর পদমর্যাদার কর্মকর্তা এবং ৪৯০০ জনবল সমন্বয়ে গঠিত তৎকালীন সাংগঠনিক কাঠামো বঙ্গবন্ধুর নেতৃত্বাধীন সরকারই অনুমোদন করেছিল। বঙ্গবন্ধুর শাসনামলে যেসব রণতরী কমিশন লাভ করেছিল সেগুলো হলো- বানৌজা পদ্মা, সুরমা, বিশখালি, এসআই আমিন, কর্ণফুলী, তিস্তা, পাবনা, নোয়াখালী, পটুয়াখালী।

বঙ্গবন্ধুর আমলে কয়েকটি ঘাঁটিও কমিশন লাভ করেছিল। এগুলো হলো- বানৌজা ঈসা খান, হাজী মহসিন ও তিতুমীর। উল্লেখ্য যে, ১৯৭৪ সালের ১০ ডিসেম্বর বাংলাদেশ নৌবাহিনী Naval Ceremonial Ensign লাভ করে এবং গণপ্রজাতন্ত্রী বাংলাদেশ সরকার ১৯৭৪ সালে Territorial Waters and Maritime Zones Act 1974 জারি করে।

সাধারণ নির্বাচন আয়োজন: সংবিধান প্রণয়ন ও সাংবিধানিক পথে যাত্রা শুরুর মাত্র তিন মাসের মধ্যে ১৯৭৩ সালের ৭ মার্চ বঙ্গবন্ধুর সরকার বাংলাদেশের প্রথম সাধারণ নির্বাচন আয়োজন করে।

দালালদের বিচার: মুক্তিযুদ্ধ চলাকালে পূর্ব বাংলার যেসব গোষ্ঠী, দল এবং ব্যক্তিবর্গ পাকিস্তানের সামরিক জান্তার অন্যায় ও অনৈতিক আক্রমণ- অভিযানে সহযোগিতা করেছিল তাদেরকে আইনের অধীনে বিচার করার ব্যবস্থা নিয়েছিলেন বঙ্গবন্ধু সরকার। পাকিস্তানি দালালদের আইনের অধীনে আনতে স্বচ্ছ ও নিরপেক্ষ বিচারকাজে আন্তর্জাতিক অপরাধ (ট্রাইব্যুনালস) আইন-১৯৭৩ প্রণয়ন।

পাকিস্তানে আটকে পড়া বাঙালিদের ফেরত আনা: মুক্তিযুদ্ধের পর পাকিস্তানে আটকে পড়া বাংলাদেশিদের দেশে ফেরত আনার প্রশ্নে জাতির পিতা ছিলেন খুব আন্তরিক। পাকিস্তানের সরকারকে বারবার আহ্বান জানিয়ে গেছেন জাতির পিতা।

রক্ষীবাহিনী গঠন: দেশের নানাস্থানে আইন-শৃঙ্খলা রক্ষার উদেশ্যে সশস্ত্রবাহিনীর সহযোগী আরেকটি নিরাপত্তাবাহিনীর প্রয়োজন থেকে বঙ্গবন্ধু সরকার রক্ষীবাহিনী গঠন করেছিল।

নারী পুনর্বাসন বোর্ড: মুক্তিযুদ্ধে নানাভাবে চরম ক্ষতিগ্রস্ত নারীদের সম্মানের সঙ্গে পুনর্বাসনের লক্ষ্য নিয়ে বঙ্গবন্ধু সরকার ১৯৭২ সালের ১৫ জুলাই বাংলাদেশ নারী পুনর্বাসন বোর্ড (Bangladesh Women's Rehabilitation Board) গঠন করে।

তিনদলীয় ঐক্যজোট গঠন: অভ্যন্তরীণ বিশৃঙ্খল পরিস্থিতি মোকাবিলায় দেশের অপরাপর রাজনৈতিক দলসমূহকে ঐক্যবদ্ধ হতে বঙ্গবন্ধু ১৯৭৩ সালের জুন মাসে এক ঐতিহাসিক আহ্বান জানান। জাতির পিতার আহ্বানে সাড়া দিয়ে অক্টোবর মাসে আওয়ামী লীগ, কমিউনিস্ট পার্টি এবং ন্যাশনাল আওয়ামী পার্টি (ন্যাপ) ত্রিদলীয় গণঐক্যজোট গঠন করে।

হাইকোর্ট প্রতিষ্ঠা: স্বাধীন বাংলাদেশের প্রশাসনিক, সামাজিক, রাজনৈতিক ক্ষেত্রসহ, বিধ্বস্ত দেশের পুনর্গঠন, শরণার্থী-মুক্তিযোদ্ধাদের পুনর্বাসন প্রভৃতি জনস্বার্থমূলক কাজ সুশৃঙ্খল অবস্থায় আনয়নের ব্যবস্থাবলীর সঙ্গে দেশের বিচার ব্যবস্থাকেও সুবিন্যস্ত এবং আইনগতভাবে বৈধ করতে বঙ্গবন্ধু সরকার ব্যবস্থা নিয়েছিল। সাবেক পূর্ব পাকিস্তানের ঢাকায় মুক্তিযুদ্ধ শুরু হওয়ার আগে বিচারব্যবস্থা বলতে একটি উচ্চ বিচারালয় ছিল। সেই বিচারালয়কে হাইকোর্টে উন্নীতকরণ এবং বৈধকরণের উদ্দেশ্যে সার্বভৌম বাংলাদেশের রাষ্ট্রপতি বাংলাদেশ হাইকোর্ট আদেশ ১৯৭২ জারি করেন।

জ্বালানি নিরাপত্তা নিশ্চিতকল্পে পদক্ষেপ: বঙ্গবন্ধু গভীরভাবে উপলব্ধি করেছিলেন স্বাধীনতাকে অর্থবহ করতে হলে অর্থনৈতিক মুক্তি অর্জন করতে হবে। আর অর্থনৈতিক সমৃদ্ধির জন্য জ্বালানি নিরাপত্তার গুরুত্ব অপরিসীম এবং অনিবার্য, এটা বঙ্গবন্ধু শুরুতেই গুরুত্ব দিয়ে বিবেচনা করেছিলেন। তাই সদ্য স্বাধীন বাংলাদেশের তৈল, গ্যাস ও খনিজসম্পদ অনুসন্ধান, উত্তোলন ও ব্যবহারের লক্ষ্যে ১৯৭২ সালের ২৬ মার্চ রাষ্ট্রপতির আদেশবলে নিজস্ব ও জাতীয় প্রতিষ্ঠান হিসেবে বাংলাদেশ মিনারেল, এক্সপ্লোরেশন অ্যান্ড গ্যাস কর্পোরেশন (BMEDC) এবং খনিজ তেল ও গ্যাস খাতকে নিয়ে বাংলাদেশ ওয়েল অ্যান্ড গ্যাস কর্পোরেশন (BOGC) গঠন করেন প্রধানমন্ত্রী বঙ্গবন্ধু। গ্যাস অনুসন্ধানে ১৯৭৫ সালের পূর্ব পর্যন্ত ২৫টি কুপ খনন করা হয় এবং আটটি গ্যাসক্ষেত্র আবিষ্কৃত হয়।

রাষ্ট্রপতি ত্রাণ ও কল্যাণ তহবিল গঠন: মুক্তিযুদ্ধে শহীদ/নিখোঁজ ব্যক্তির পরিবার, পঙ্গু ও আহতদের সাহায্যার্থে বঙ্গবন্ধু শেখ মুজিবুর রহমানের নির্দেশে একটি ত্রাণ ও কল্যাণ তহবিল গঠন করা হয়। ১৯৭২ সালের ফেব্রুয়ারি মাসে তিনি এই ত্রাণ ও কল্যাণ তহবিল প্রতিষ্ঠা করেছিলেন।

বাংলাদেশের সমুদ্রসীমা ও সামুদ্রিক সম্পদরাজি সুরক্ষা: সমুদ্রসীমা নিয়ে চিন্তাভাবনা মুজিবনগর সরকারের আমলে করা হলেও এ নিয়ে ভারত সরকারের সঙ্গে পত্র বিনিময় ছাড়া তেমন উল্লেখযোগ্য অগ্রগতি হয়নি। তবে বাংলাদেশ শত্রুমুক্ত হওয়ার প্রাক্কালে সরকারের পক্ষ থেকে বাংলাদেশের পানিসীমার বিস্তৃতি সম্বন্ধে এক ঘোষণা প্রদান করা হয়েছিল। ঘোষণায় বলা হয়েছিল, উপযুক্ত ভূমিরেখা থেকে সমুদ্রে বাংলাদেশের পানিসীমা বারো নটিক্যাল মাইল পর্যন্ত বিস্তৃত। বাংলাদেশের উপকূল সংলগ্ন এলাকা পর্যন্ত রাষ্ট্রের সার্বভৌমত্ব আন্তর্জাতিক আইন অনুযায়ী স্বীকৃত। এই দাবির ধারাবাহিকতায় বঙ্গবন্ধু এ ক্ষেত্রে গভীর মনোযোগ দেন এবং সংবিধানের ১৪৩ ধারার ২ উপধারার বলে জাতীয় সংসদ বাংলাদেশের পানিসীমা এবং মহীসোপান নির্ধারণে আইন দ্বারা এবং এতসংক্রান্ত বিষয়াদি ঘোষণার প্রয়োজনে "রাষ্ট্র অধীন পানিসীমা ও সামুদ্রিক এলাকা, ১৯৭৪ শীর্ষক একটি বিধিবদ্ধ আইন প্রণয়ন করে।

টিসিবি গঠন: পৃথিবীর সব দেশে পণ্যসামগ্রী এবং দ্রব্য ও মালামাল আমদানি ও রফতানি বাণিজ্য পরিচালনার জন্য প্রধানমন্ত্রীর পরামর্শে রাষ্ট্রপতি আমদানি- রফতানি বিষয়ক কর্পোরেশন প্রতিষ্ঠার উদ্দেশ্যে ১৯৭২ সালের ১২ জুন ট্রেডিং কর্পোরেশন অব বাংলাদেশ আইন ১৯৭২ জারি করেছিলেন।

বাংলাদেশ কনজুমার সাপ্লাইজ কর্পোরেশন: দ্রব্যমূল্য সাধারণ মানুষের নাগালের মধ্যে রাখতে বঙ্গবন্ধু সরকার ১৯৭২ সালের ১৯ মে বঙ্গবন্ধু সরকার বাংলাদেশ কনজুমার সাপ্লাইজ কর্পোরেশন অর্ডার ১৯৭২ জারি করে।

দ্রব্যমূল্য স্থিতিশীল কমিটি: বঙ্গবন্ধু সরকার দ্রব্যমূল্য স্থিতিশীল রাখার লক্ষ্যে একটি কমিটি গঠন করে ১৯৭৩ সালেই শিল্প মন্ত্রণালয়ের শিল্প বিভাগে জমা দেয়।

জাতীয় স্মৃতিসৌধ নির্মাণযজ্ঞের ভিত্তিপ্রস্তর স্থাপন: ১৯৭২ সালের ১ মার্চ বঙ্গবন্ধু ঐতিহাসিক সোভিয়েত ইউনিয়ন সফর করেন। সফরকালে লেনিনগ্রাদ সফরে (পিটার্সবার্গ) শহরের বিশাল স্মৃতিসৌধ দেখে অভিভূত হওয়া বঙ্গবন্ধু সঙ্গে থাকা সফরসঙ্গী এইচ টি ইমামকে নির্দেশ দেন এর একটি ফেচ করে রাখতে। বাংলাদেশেও ত্রিশ লাখ শহীদের স্মরণে এমন একটি স্মৃতিসৌধ নির্মাণের নির্দেশ দেন জাতির পিতা। এইচ টি ইমাম লিখেছেন, "দেশে ফেরার পর আমার কাঁচা হাতের এই স্কেচ এবং স্মৃতিতে ধরে রাখা ছবিটি তৎকালীন প্রধান স্থপতি জনাব আবুল বাশারকে দেখাই এবং বঙ্গবন্ধুর নির্দেশ অনুযায়ী ওই রকম একটি স্মৃতিসৌধ নির্মাণের ডিজাইন করার জন্য তাকে অনুরোধ করি। তিনি মোটামুটি এই আদলেই একটি নকশা প্রস্তুত করেন। ১৬ ডিসেম্বর তারিখে বঙ্গবন্ধু এর ভিত্তিপ্রস্তর স্থাপন করেন। একই সঙ্গে মিরপুরে শহীদ বুদ্ধিজীবীদের স্মরণে আরেকটি ছোট আকারের স্মৃতিসৌধ নির্মাণ শুরু হয়।"

স্বাস্থ্য খাতে ঐতিহাসিক অবদান: ১৯৭২ সালে ঢাকায় বড় হাসপাতাল বলতে ছিল ঢাকা মেডিকেল কলেজ ও হাসপাতাল, স্যার সলিমুল্লাহ মেডিকেল কলেজ ও হাসপাতাল এবং হলি ফ্যামিলি হাসপাতাল। বঙ্গবন্ধুর ঐকান্তিক আগ্রহ ও প্রচেষ্টায় ধীরে ধীরে গড়ে উঠে সোহরাওয়ার্দী হাসপাতাল, পঙ্গু মুক্তিযোদ্ধাদের চিকিৎসার জন্য ড. গাস্টের তত্ত্বাবধানে প্রতিষ্ঠিত পঙ্গু হাসপাতাল এবং আরও বেশকিছু স্বাস্থ্যবিষয়ক প্রতিষ্ঠান। বঙ্গবন্ধুর ব্যক্তিগত চিকিৎসক জাতীয় অধ্যাপক নুরুল ইসলাম। তার অনুরোধে বঙ্গবন্ধু ঢাকায় একটি পোস্ট গ্র্যাজুয়েট ইনস্টিটিউট করার উদ্যোগ নিলেন। শাহবাগ হোটেল সে সময় অনেকটা অব্যবহৃত অবস্থায় পড়ে ছিল। বঙ্গবন্ধু এই শাহবাগ হোটেলেই প্রতিষ্ঠা করলেন ইনস্টিটিউট অব পোস্ট-গ্র্যাজুয়েট মেডিসিন অ্যান্ড রিসার্চ (আইপিজিএমআর), যাকে আমরা সবাই পিজি হাসপাতাল বলে জানি। এই পিজি হাসপাতালই এখন বাংলাদেশের একমাত্র মেডিকেল বিশ্ববিদ্যালয়, বঙ্গবন্ধু শেখ মুজিব মেডিকেল ইউনিভার্সিটি (বিএসএমএমইউ)।

এখানে প্রাসঙ্গিকভাবে আরেকটি বিষয় উল্লেখ করা দরকার। শাহবাগ হোটেলে যেসব কর্মকর্তা, কর্মচারী ছিলেন, তাদের সবাইকে বঙ্গবন্ধু রাষ্ট্রীয় অতিথি ভবন পদ্মা ও মেঘনায় চাকরি দিয়ে দেন। বাংলাদেশে বহুমূত্র রোগের চিকিৎসার জন্য প্রতিষ্ঠিত বারডেম হাসপাতাল প্রতিষ্ঠার পেছনে বঙ্গবন্ধু দারুণ অবদান রেখেছিলেন। বারডেমের স্বপ্নদ্রষ্টা ডক্টর মোহাম্মদ ইব্রাহিম জমি বরাদ্দ ও প্রকল্প অনুমোদন প্রক্রিয়া ত্বরান্বিত করতে বঙ্গবন্ধুর সহযোগিতা কামনা করলে তিনি ত্বরিত পদক্ষেপ নিয়েছিলেন। সারাদেশে দূর-দূরান্তে গরিব মানুষের জন্য কমিউনিটি ক্লিনিক স্থাপন শুরু হয়েছিল বঙ্গবন্ধুর নির্দেশেই।

বেতবুনিয়া ভূ-উপগ্রহ কেন্দ্র উদ্বোধন: সাধারণভাবে বেতবুনিয়া ভূ-উপগ্রহ কেন্দ্র নামে পরিচিত পার্বত্য চট্টগ্রামে বেতবুনিয়া ভূ-কেন্দ্রটি ১৯৭৫ সালের ১৪ জুন বাংলাদেশের তৎকালীন রাষ্ট্রপতি বঙ্গবন্ধু শেখ মুজিবুর রহমান উদ্বোধন করেছিলেন। ১৯৭৩ সালে তার উদ্যোগে আন্তর্জাতিক টেলিকমিউনিকেশন ইউনিয়নে (আইটিইউ-জি) এর সদস্যপদ লাভ করতে সক্ষম হয় বাংলাদেশ।

টেক্সটাইল খাতে উচ্চ শিক্ষার শুরু: বাংলাদেশ টেক্সটাইল বিশ্ববিদ্যালয় প্রতিষ্ঠার স্বপ্নের বীজ বপন করেছিলেন বঙ্গবন্ধু। পাকিস্তান আমলে শিল্পমন্ত্রী থাকাকালে ১৯৫৭ সালে বরাদ্দ দিয়ে নির্মাণকাজ শুরু করেছিলেন বর্তমান ক্যাম্পাসে। তখন ডিপ্লোমা কোর্স হত টেক্সটাইল কলেজে। ১৯৭৮ সালে এটি পূর্ণ কলেজে রূপান্তরিত হয়। ২০১১ সালের মার্চ মাসে বঙ্গবন্ধু কন্যা শেখ হাসিনার হাত ধরে কলেজ থেকে টেক্সটাইল বিশ্ববিদ্যালয়ে রূপান্তরিত হয়।

এফডিসি প্রতিষ্ঠা: পূর্ব পাকিস্তান সংসদে ১৯৫৭ সালের প্রথম অধিবেশন অনুষ্ঠিত হয়েছিল ১ থেকে ৩ এপ্রিল পর্যন্ত। এই অধিবেশনে সরকারি বিল হিসেবে 'পূর্ব পাকিস্তান চলচ্চিত্র উন্নয়ন কর্পোরেশন বিল, ১৯৫৭' উত্থাপন করেছিলেন বঙ্গবন্ধু শেখ মুজিবুর রহমান। কিছু সংশোধনীসহ বিলটি সংসদে গৃহীত হয়েছিল। স্বাধীন বাংলাদেশে বঙ্গবন্ধু এফডিসির উন্নয়নকল্পে নানা পদক্ষেপ গ্রহণ করেন।

আইএমইডি সৃষ্টি: পরিকল্পনা মন্ত্রণালয়ের অধীন আজকের আইএমইডি (বাস্তবায়ন, পরিবীক্ষণ ও মূল্যায়ন বিভাগ) আনুষ্ঠানিকভাবে যাত্রা শুরু করে ১৯৭৫ সালের ২৮ জানুয়ারি। এটিও বঙ্গবন্ধুর নির্দেশেই প্রতিষ্ঠিত হয়।

কৃষি সম্প্রসারণ ও অর্থনীতি পুনরুদ্ধার: পঞ্চবার্ষিকী পরিকল্পনায় কৃষিকে সবচেয়ে বেশি গুরুত্ব দেয়া হয়েছিল। অতীতে যেসব উন্নয়ন কর্মসূচি পরিচালিত হয়েছিল তাতে গরিব কৃষকদের তুলনায় বিত্তশালী কৃষক শ্রেণি লাভবান হয়ে আসছিল।

বঙ্গবন্ধুর আমলেই প্রথম বলা হলো, সরকারকে এমন নীতি অবলম্বন করতে হবে যাতে ধনিক শ্রেণি নয়, গরিব কৃষকের কল্যাণ সাধিত হয়। অনুপার্জিত আয় এবং উচ্চ আয়ের উপর রাজস্ব নির্ধারণ করার তাগিদ পঞ্চবার্ষিকী পরিকল্পনায় দেওয়া হয় এবং সরকারকে তা অবিলম্বে কার্যকর করার পরামর্শ দেয়া হয়। দরিদ্র মানুষেদের ন্যূনতম মূল্যে অপরিহার্য দ্রব্য, যেমন গৃহনির্মাণ সামগ্রী, কম দামের কাপড় ইত্যাদি দেওয়ার উপর পরিকল্পনায় গুরুত্ব দেওয়া হয়। ভোগ্যপণ্য আমদানির বিকল্প দ্রবসামগ্রী এবং নির্ধারিত কয়েকটি রপ্তানি দ্রব্য উৎপাদনের ওপরও পরিকল্পনায় জোর দেওয়া হয়।

প্রাথমিক স্কুল সরকারিকরণ: স্বাধীন বাংলাদেশে বঙ্গবন্ধু সরকার ১১,০০০ প্রাথমিক স্কুল প্রতিষ্ঠাসহ, ৪০,০০০ প্রাথমিক স্কুল সরকারিকরণ করেন। এছাড়া শিক্ষার্থীদের জন্য প্রাথমিক স্কুল পর্যন্ত বিনামূল্যে এবং মাধ্যমিক স্কুল পর্যন্ত নামমাত্র মূল্যে পাঠ্যপুস্তক সরবারহ শুরু হয় জাতির পিতার আমলেই।

মদ, জুয়া বন্ধ: বঙ্গবন্ধু দায়িত্ব নেয়ার পরপরই মদ, জুয়া, ঘোড়দৌড়সহ সমস্ত ইসলামবিরোধী কর্মকাণ্ড কার্যকরভাবে নিষিদ্ধ ঘোষণা করেন।

ইসলামিক ফাউন্ডেশন প্রতিষ্ঠা: পবিত্র ধর্ম ইসলামের অনুসারী বাংলাদেশের সংখ্যাগরিষ্ঠ মানুষ। ইসলাম ধর্মের যথাযথ খেদমতের অভিপ্রায়ে ইসলামিক ফাউন্ডেশনের প্রতিষ্ঠা ছিল বঙ্গবন্ধুর অন্যতম কীর্তি। ফাউন্ডেশনসংক্রান্ত ১৯৭৫ সালের ১৭ সংখ্যক রাষ্ট্রপতির অধ্যাদেশ জারি করা হয়েছিল।
অধ্যাদেশে বলা হয়, "যেহেতু, দেশে মসজিদ ও ইসলামী কেন্দ্র, একাডেমি ও ইনস্টিটিউট স্থাপন, পরিচালনা, সহায়তাদান, সংস্কৃতি, বিজ্ঞান ও সভ্যতার ক্ষেত্রে ইসলামের অবদান সম্পর্কে গবেষণা চালানো, ইসলামের বিশ্বভ্রাতৃত্ব, পরমসহিষ্ণুতা ও ন্যায়বিচারের মতো মৌলিক আদর্শাবলী প্রচার, ইসলামের ইতিহাস, দর্শন, আইন, বিজ্ঞান ও বিচারব্যবস্থার উপর গবেষণার প্রসার ঘটানো এবং ইহার সহিত সম্পর্কিত বিষয়াদির বিধান করিবার জন্য একটি ইসলামিক ফাউন্ডেশন স্থাপন করা প্রয়োজন এবং সমীচীন"। অধ্যাদেশটি ২৮ মার্চ, ১৯৭৫ হতে বলবৎ হয়েছে বলে গণ্য করা হয় অধ্যাদেশে।

বিভিন্ন রাষ্ট্রের স্বীকৃতি আদায়: বঙ্গবন্ধুর শাসনামলে মোট ১২৭টি দেশের স্বীকৃতি পায় সদ্য স্বাধীন বাংলাদেশ।

আন্তর্জাতিক সংস্থাসমূহের সদস্যপদ লাভ: ১৯৭২ সালেই বাংলাদেশ জোট নিরপেক্ষ আন্দোলন (Non Alligned Movement) NAM-এর সদস্যপদ লাভ করে। ১৯৭৩ সালের মধ্যে আর্থিক ও সামাজিক সংস্থা আন্তর্জাতিক মুদ্রা তহবিল (আইএমএফ), ইউনেস্কো, বিশ্ব স্বাস্থ্য সংস্থার সদস্যপদ লাভ করে। একই সময়ে কমনওয়েলথ ও ওআইসির সদস্যপদ লাভ বঙ্গবন্ধুর সরকারের অন্যতম কূটনৈতিক অর্জন।
বঙ্গবন্ধুর নিরলস প্রচেষ্টায় ১৯৭৪ সালের ২০ সেপ্টেম্বর বাংলাদেশ জাতিসংঘের সদস্যপদ লাভ করে।

শিক্ষকের মর্যাদা নিশ্চিত: বঙ্গবন্ধু শেখ মুজিবুর রহমান শিক্ষক সম্প্রদায়কে সবচেয়ে বেশি মর্যাদা দিতেন। প্রাথমিক স্কুলের শিক্ষকদের আর্থিক নিরাপত্তা ও তাদের জীবনমানের উন্নয়নের লক্ষ্যে হাজার হাজার স্কুল সরকারিকরণ করেছিলেন জাতির পিতা। বিশ্ববিদ্যালয়কে প্রতিষ্ঠিত করতে চেয়েছিলেন মুক্তবুদ্ধির চর্চা ও মুক্ত মানুষ তৈরির প্রতিষ্ঠান হিসেবে। বিশ্ববিদ্যালয়ের শিক্ষকদের অবাধ স্বাধীনতা দিয়ে তাদের বিবেক ও বুদ্ধির কাছে দায়বদ্ধ করে অবতারণা ঘটিয়েছিলেন ১৯৭৩-এর অধ্যাদেশ এর।

স্বাধীন ও মুক্ত সমাজ গঠনে মানুষ গড়ার কারিগর বিশ্ববিদ্যালয় শিক্ষকদের স্বাধীনতায় বিশ্বাসী ছিলেন জাতির পিতা। ঢাকা, চট্টগ্রাম, রাজশাহী ও জাহাঙ্গীরনগর বিশ্ববিদ্যালয়, এই চারটি উচ্চশিক্ষা প্রতিষ্ঠান পরিচালনার মূলভিত্তি হিসেবে জারি করা হয় অধ্যাদেশ। বিশ্ববিদ্যালয়ের শিক্ষকরা যে রাষ্ট্র ও সমাজের নানা ভুল-ত্রুটি ধরিয়ে দিতে ভয় পান না, সে সাহসের উৎ্সও বঙ্গবন্ধুর দেয়া এই অধ্যাদেশ। বিশ্ববিদ্যালয়ের শিক্ষকদের মর্যাদা সমুন্নত রাখতে বঙ্গবন্ধু কতখানি আন্তরিক ছিলেন সেটি একটি ঘটনা বললে পরিষ্কার হবে। ১৯৭৩ সাল।

ঢাকা বিশ্ববিদ্যালয়ের এম এ প্রিলিমিনারি ক্লাসের শিক্ষার্থীগণ অটো প্রমোশনের দাবিতে উপাচার্য, বিভাগীয় প্রধান, ডিন, প্রভোস্ট, প্রক্টর প্রমুখকে প্রায় ৬ ঘণ্টা ঘেরাও করে রেখেছিল। উপাচার্যের কক্ষে অটো প্রমোশন প্রশ্নে তখন এক গুরুত্বপূর্ণ বৈঠক চলছিল। বঙ্গবন্ধু ঘেরাও পরিস্থিতির কথা অবগত হওয়ামাত্র ছুটে যান এবং বিকেলের মধ্যেই ঘেরাওকৃত বিশ্ববিদ্যালয়ের শিক্ষকদের উদ্ধার করেন। শিক্ষকদের প্রতি এই অসৌজন্যমূলক আচরণ প্রদর্শন করায় তিনি ঘেরাওকারীদের প্রতি খুবই বিরক্ত হন এবং তার ক্ষোভ প্রকাশ করেন। জাতির জনক তাদের উদ্দেশ্যে বলেন, "আমি ছাত্রজীবনে ছাত্র রাজনীতি করেছি। কিন্তু আমি কখনো এরকম অসদাচরণ করিনি।

১৬ ডিসেম্বর, ১৯৭১; স্বাধীনতা লাভ করে বাংলাদেশ। এরপরও বাঙালি জাতি বিজয়ের উৎসবে মেতে উঠতে পারছিল না। স্বাধীন রাষ্ট্রের প্রতিষ্ঠাতা বঙ্গবন্ধু শেখ মুজিবুর রহমান যে তখনো পাকিস্তানের জেলে বন্দি। অবশেষে এলো সেই মহেন্দ্রক্ষণ। ১৯৭২ সালের ৮ জানুয়ারি পাকিস্তানের কারাগার থেকে মুক্ত হন তিনি। এরপর নিরপেক্ষ রাষ্ট্র ব্রিটেনের রাজধানী লন্ডন হয়ে, ১৯৭২ সালের ১০ জানুয়ারি বাংলাদেশের মাটিতে পা রাখেন বঙ্গবন্ধু শেখ মুজিবুর রহমান।
 
এর ঠিক ঘণ্টাখানেক আগে দিল্লিতে যাত্রবিরতি করে বঙ্গবন্ধুকে বহন করা ব্রিটিশ রাজকীয় বিমানটি। তাই ভারতের প্রতিনিধি হিসেবে লন্ডন থেকে ওই বিমানে উঠেছিলেন দেশটির কূটনীতিক শশাঙ্ক শেখর ব্যানার্জি। বিমানেই বঙ্গবন্ধু তাকে বলেন, ‘দিল্লিতে ইন্দিরার সঙ্গে বৈঠকের আগেই তার কাছে একটি খবর পৌঁছানো দরকার। বাংলাদেশ থেকে মিত্রবাহিনী সদস্যদের ৩১ মার্চের মধ্যে ভারতে ফেরত পাঠানোর বিষয়টি চূড়ান্ত করতে হবে।’
 
দিল্লির বিমানবন্দরে এই মহামানবকে নিজে উপস্থিত হয়ে অর্ভ্যথনা জানান ভারতের প্রধানমন্ত্রী ইন্দিরা গান্ধী। প্রথম সাক্ষাতের বৈঠকেই বঙ্গবন্ধু তার কাছে কৃতজ্ঞতা প্রকাশ করেন এবং জানতে চান, পাকিস্তানি হানাদের বিরুদ্ধে মুক্তিযোদ্ধাদের সঙ্গে বুক মিলিয়ে একত্রে যুদ্ধ করা ভারতীয় সৈন্যরা বাংলাদেশ ত্যাগ করবে কবে? বঙ্গবন্ধুর অদম্য নেতৃত্বের প্রতি শ্রদ্ধা থেকেই সেদিন ভারতীয় সেনাদের দ্রুত ফিরিয়ে নেওয়ার প্রতিশ্রুতি দেন ইন্দিরা গান্ধী।
 
এরপর ফেব্রুয়ারির প্রথম সপ্তাহে প্রধানমন্ত্রী হিসেবে দুই দিনের সফরে (৬ ও ৭ ফেব্রুয়ারি, ১৯৭২) ভারতে যান বাংলাদেশের প্রতিষ্ঠাতা ও জাতির জনক বঙ্গবন্ধু শেখ মুজিবুর রহমান। কলকাতায় ভারতের প্রধানমন্ত্রী ইন্দিরা গান্ধীর সঙ্গে বৈঠকে তিনি আবারো ভারতীয় সেনা প্রত্যাহারের প্রসঙ্গ তোলেন এবং তাদের প্রত্যাহারের নির্দিষ্ট তারিখ জানতে চান। বঙ্গবন্ধুর মতো একজন আপাদমস্তক গণতান্ত্রিক ও জাতীয়তাবাদী নেতার কথার গুরুত্ব অনুধাবন করতে আর সময় সময় নেননি শ্রীমতি ইন্দিরা গান্ধী। কিছুক্ষণ ভেবে ভারতের প্রধানমন্ত্রী বঙ্গবন্ধুকে জানান- ইয়োর এক্সেলেন্সি, ১৭ মার্চের আগেই সর্বশেষ ভারতীয় সেনাটিও বাংলাদেশ থেকে ফিরে আসবে। এরপর, ১৯৭২ সালের ১২ মার্চ, ভারতীয় সৈন্যরা বাংলাদেশ থেকে ভারতের উদ্দেশ্যে রওনা দেয়। 
 
বাংলাদেশ স্বাধীনের পর মাত্র তিন মাসের মধ্যে এবং বঙ্গবন্ধু তাদের প্রত্যাহারের নির্দিষ্ট তারিখ জানতে চাওয়ার মাত্র ২৫ দিনের মাথায় ভারতীয় সেনারা বাংলাদেশ ত্যাগ করে। ঢাকা স্টেডিয়ামে বঙ্গবন্ধুকে বিদায়ী কুচকাওয়াজের মাধ্যমে স্যালুট জানিয়ে ভারতে ফিরে যায় মিত্রবাহিনীর সৈন্যরা। 
 
শুধু বঙ্গবন্ধুর মতো একজন বিশ্বনেতার পর্বতপ্রমাণ ব্যক্তিত্বের কারণেই এটি সম্ভব হয়েছে। এর আগে এবং পরে, বিশ্বের কোনো দেশই তাদের মিত্রবাহিনীর বিদেশি সেনাদের এতো দ্রুত ফেরত পাঠাতে পারেনি।
 
উপসাগরীয় যুদ্ধের সময় ইরাকের বিরুদ্ধে কুয়েতকে সাহায্য করতে সেখানে সৈন্য পাঠায় আমেরিকা, ৩০ বছর পার হলেও তারা কুয়েত ছাড়েনি এখনো। তেমনি আফগানিস্তান, ইরাক, সিরিয়া.. সবদেশেই সাহায্য করতে ঢুকেছিল ইঙ্গ-মার্কিন ও রুশ সেনারা। কিন্তু পরবর্তীতে তারা নিজেরাই ঘাঁটি গেড়ে বসে। কিন্তু বাংলাদেশের স্বাধীনতার যুদ্ধে মিত্র হিসেবে যোগ দিয়ে, মাত্র তিন মাসের মধ্যে ভারতীয় সেনাদের বাংলাদেশ ত্যাগ করার ঘটনা ইতিহাসের এক নজিরবিহীন অধ্যায়। শুধু অনন্য কূটনৈতিক দক্ষতার কারণেই এটি সম্ভব হয়েছে। স্বাধীন দেশের মাটিতে পা রাখার আগেই তিনি তার দূরদৃষ্টি দিয়ে অনুধাবন করেছিলেন যে, দেশের মাটিতে কোনো বিদেশি সৈন্য থাকবে না। দেশকে স্বাবলম্বী করে গড়ে তুলতে হলে নিজেদের মানুষের সাহায্যেই তা করতে হবে। এবং তিনি দুর্বার গতিতে সেই কাজ সম্পাদন করেছেন।   
 
তৎকালীন বাংলাদেশ সরকারের তথ্য দফতরের মহাপরিচালক ও বঙ্গবন্ধুর ভারত সফরের সাক্ষী এম আর আখতার মুকুলের 'চল্লিশ থেকে একাত্তর' ও 'মুজিবের রক্ত লাল' গ্রন্থে এ বিষয়ে বিষদ বিবরণ দেওয়া হয়েছে।
﻿﻿মার্চ মাস মানেই বসন্তকাল, ফাল্গুন ও চৈত্রের সমাহার। উড়ু উড়ু বাতাস, কোকিলের ডাকে আনমনা হয়ে থাকে মন। কিন্তু ১৯৭১ সালের মার্চ ছিল ব্যতিক্রম। সেবারের বাতাস ছিল ভারী, কৃষ্ণচূড়ায় ছিল না কোকিলের কুহু তান। প্রতিটি রাজপথে বাঙালির তাজা রক্তে ফুটেছে শিমুল-পলাশ। মেঘে মেঘে বজ্র এঁকে দেশজুড়ে ছুটেছে উদ্ধত তর্জনীর ডাক। স্বাধীনতার স্বপ্নে বিভোর একটি জাতির চূড়ান্ত সময় ছিল এটি। ওই মার্চ মাস ছিল একইসঙ্গে সর্বোচ্চ ধৈর্য্য ধরে চূড়ান্ত পদক্ষেপের মহেন্দ্রকাল। দীর্ঘ রাজনৈতিক পথ পাড়ি দেওয়া বঙ্গবন্ধুর প্রজ্ঞার কাছে সেই বসন্তেই হার মেনেছে পাকিস্তানিদের কূটচাল। ফলাফল, ৯ মাস যুদ্ধের পর পৃথিবীর বুকে ভাষাভিত্তিক জাতিরাষ্ট্র হিসেবে বাংলাদেশের আত্মপ্রকাশ। বিগত দুই হাজার বছরে অনেকবার নিজস্ব রাষ্ট্র গড়তে চেয়েও ব্যর্থ হয়েছে যে জাতি, বঙ্গবন্ধুর বিচক্ষণ ও পরাক্রমশালী নেতৃত্বে সফলকাম হলো সেই বাঙালি। আমাদের স্বাধীনতার ইতিহাসে এই মার্চের প্রতিটি দিন ছিল গুরুত্বপূর্ণ। একটু ভুল-ভাল হলেই হাজার বছরের স্বপ্ন ধূলিস্যাৎ হওয়ার সম্ভাবনাও ছিল।
১৯৭০ সালের নির্বাচনে একচেটিয়াভাবে জয় লাভ করার পরেও বাঙালিদের কাছে ক্ষমতা হস্তান্তর করলো না পাকিস্তানিরা। ১৯৭১ সালের ১ মার্চ স্বৈরাচার ইয়াইয়া যখন বেতারে ঘোষণা দিয়ে ৩ মার্চের জাতীয় পরিষদের অধিবেশন বাতিল ঘোষণা করে, তখন উত্তাল হয়ে ওঠে সারা দেশ। দেশব্যাপী ২ ও ৩ মার্চ হরতালের ঘোষণা দেন বঙ্গবন্ধু শেখ মুজিবুর রহমান। শুরু হয় অসহযোগ আন্দোলন। এই আন্দোলনের মাধ্যমে পাকিস্তার শাসক-শোষক গোষ্ঠীর হুকুমের বেড়াজাল ছেদ করে বাঙালি জাতি, বঙ্গবন্ধুর নেতৃত্বে শুরু হয় অঘোষিতভাবে নিজেদের মতো করে নিজেদের জীবনব্যবস্থা পরিচালনার পথে নতুন যাত্রা। ভেঙে পড়ে পাকিস্তানের প্রশাসনিক কাঠামো। গড়ে ওঠে নতুন শাসনব্যবস্থা।  
৭ মার্চ রেসকোর্স ময়দানে বঙ্গবন্ধু শেখ মুজিবুর রহমান বলেছিলেন, 'আজ থেকে এই বাংলাদেশে কোর্ট-কাছারি, আদালত-ফৌজদারি, শিক্ষা প্রতিষ্ঠান অনির্দিষ্টকালেল জন্য বন্ধ থাকবে। ...সেক্রেটারিয়েট, সুপ্রিমকোর্ট, হাইকোর্ট, জজকোর্ট, সেমি-গভর্নমেন্ট দপ্তর, ওয়াপদা কোনো কিছু চলবে না। ২৮ তারিখে কর্মচারীরা বেতন নিয়ে আসবেন।... যে পর্যন্ত আমার এই দেশের মুক্তি না হচ্ছে ততদিন খাজনা ট্যাক্স বন্ধ করে দেওয়া হলো- কেউ দেবে না।'
 
লক্ষণীয় যে বঙ্গবন্ধু তার ভাষণে পূর্ব পাকিস্তান নয়, ‘বাংলাদেশ’ বলেছিলেন। প্রকৃতপক্ষে ১ মার্চ থেকেই বাংলাদেশ ভূখণ্ডে পাকিস্তান সরকার কিংবা মার্শাল ল’ কর্তৃপক্ষের কোনো নির্দেশ কার্যকর হচ্ছিল না। জেলা, মহকুমা ও থানা প্রশাসন এবং পুলিশ ও আইন শৃঙ্খলা বাহিনী (গোয়েন্দা বিভাগসহ) চলছিল ধানমণ্ডি ৩২ নম্বর সড়কের বাসা থেকে আসা নির্দেশ মোতাবেক। সচিবালয়ের কর্মকর্তারা বঙ্গবন্ধুর সঙ্গে দেখা করে তার নির্দেশনা অনুযায়ী কাজ করার অঙ্গীকার করেন। কেন্দ্রীয় ব্যাংক ও অন্যান্য ব্যাংকের শীর্ষ অফিসার এবং ব্যবসায়ীদের সংগঠনের নেতারাও একই পথে চলতে থাকেন।
 
এমন পরিস্থিতে বঙ্গবন্ধুর সঙ্গে আলোচনার জন্য পাকিস্তানের প্রেসিডেন্ট ইয়াহিয়া খান ঢাকায় আসেন ১৫ মার্চ। বঙ্গবন্ধু তাকে পাকিস্তানের প্রেসিডেন্ট নয়, ‘বাংলাদেশের অতিথি বা গেস্ট’ হিসেবে বর্ণনা করেন। সেসময় পাকিস্তান সশস্ত্র বাহিনীর ঢাকায় দায়িত্বপ্রাপ্ত জনসংযোগ কর্মকর্তা সিদ্দিক সালেক তার ‘উইটনেস টু সারেন্ডার’ গ্রন্থে লিখেছেন, ‘ইয়াহিয়া ঢাকা বিমানবন্দর থেকে প্রেসিডেন্ট হাউসে কীভাবে যাবেন সেটা নিয়ে আলোচনার সময় ঢাকার বাঙালি পুলিশ সুপার আনন্দের সংবাদ দেন যে শেখ সাহেব 'টু অ্যাভয়েড এমবারেসমেন্ট টু হিজ গেস্ট', ফার্মগেট চেকপোস্ট অপসারণে সদয়সম্মতি প্রদর্শন করেছেন।’ আমরা জানি, রাষ্ট্রীয় পর্যায়ে অতিথি আসেন ভিন্ন রাষ্ট্র থেকে কোনো স্বাধীন-সার্বভৌম রাষ্ট্রে। বঙ্গবন্ধু ১৯৭১ এর মার্চেই পাকিস্তানকে ভিন্ন রাষ্ট্র এবং বাংলাদেশকে সার্বভৌম রাষ্ট্র হিসেবেই গণ্য করেছেন।
 
ইয়াহিয়া খানের ঢাকায় আসার প্রাক্কালে সামরিক কর্তৃপক্ষ এমএলআর ১১৫ জারি করে অনুপস্থিত সকল সরকারি অফিসার ও কর্মচারীকে ১৫ মার্চের মধ্যে নিজ নিজ কর্মক্ষেত্রে হাজির হওয়ার নির্দেশ প্রদান করে। অন্যথায় কোর্ট মার্শাল করে কঠোর শাস্তি প্রদানের হুমকি দেওয়া হয়। কিন্তু কেউ এ নির্দেশ পালন করেনি। ২৩ মার্চ স্বাধীন বাংলা ছাত্র সংগ্রাম পরিষদ সর্বত্র বাংলাদেশ-এর পতাকা উত্তোলনের আহ্বান জানালে তা পালিত হয়। বঙ্গবন্ধু তার গাড়িতে এই পতাকা লাগিয়েই ইয়াহিয়া খানের সঙ্গে আলোচনায় অংশ নেন।
 
অন্যদিকে, ১৫ মার্চ থেকে অসহযোগ আন্দোলনের নয়া নির্দেশাবলী ঘোষণা করা হয় বঙ্গবন্ধুর বাসভবন থেকে, যা ততদিনে ‘বাংলাদেশ-এর সচিবালয়ে’ পরিণত হয়েছে। এতে ছিল ৩৫টি নির্দেশ, যার প্রথমটি ছিল সরকারী সংস্থাসমূহের প্রতি, যাতে বলা হয়- 'নিম্নে বর্ণিত বিশেষ নির্দেশাবলী এবং বিভিন্ন সময়ে যেসব ছাড় ও ব্যাখ্যা দেওয়া হবে তা সবাই মেনে চলবেন’। তিন নম্বর নির্দেশ ছিল আইনশৃঙ্খলা রক্ষা সংক্রান্ত, যাতে বলা হয় পুলিশ আইনশৃঙ্খলা রক্ষার দায়িত্ব পালন করবে এবং প্রয়োজনবোধে আওয়ামী লীগ স্বেচ্ছাসেবক বাহিনীর সাথে যোগ দেবে। বন্দর, আমদানি বাণিজ্য, সড়ক ও রেলওয়ে, ডাক বিভাগ ও টেলিফোন বিভাগকে ৭ মার্চ থেকেই হরতালের আওতামুক্ত ঘোষণা করা হয়। অসহযোগ আন্দোলনের সময় এ সব প্রতিষ্ঠান কীভাবে কাজ করবে সেটা ৪ থেকে ১০ নম্বর নির্দেশে স্পষ্ট  করে বলা হয়।
 
১১ নম্বর নির্দেশে বলা হয়, বেতার- টেলিভিশন ও সংবাদপত্রে গণআন্দোলন সম্পর্কিত বক্তব্য-বিবৃতি-সংবাদ প্রচার করা হবে। হাসপাতাল, বিদ্যুৎ বিভাগ, গ্যাস ও পানি সরবরাহ বিভাগগুলো কীভাবে কাজ করবে সেটা স্পষ্ট করার পাশাপাশি কৃষি খাত, বন্যা নিয়ন্ত্রণ, নির্মাণ কাজ যেন সচল থাকে সে জন্যও নির্দেশনা দেওয়া হয়। ২৫ ও ২৬ নম্বর নির্দেশ ছিল ব্যাংকিং কার্যক্রম সংক্রান্ত। একটি স্বাধীন রাষ্ট্রের অর্থ মন্ত্রণালয় ও কেন্দ্রীয় ব্যাংক যেভাবে কাজ করে, অসহযোগ আন্দোলনের সময় আমরা সেই ভূমিকাই পালন করতে দেখি বঙ্গবন্ধুর নেতৃত্বে পরিচালিত ‘বিকল্প প্রশাসনকে’। ৩১ নম্বর নির্দেশে বলা হয়- কোনো খাজনা-ট্যাক্স আদায় করা যাবে না। তবে প্রাদেশিক সরকারের কর আদায় করা যাবে এবং ‘বাংলাদেশ সরকারের অ্যাকাউন্টে তা জমা দিতে হবে।’ এতে স্পষ্ট করে দেওয়া হয় যে কেন্দ্রীয় সরকারের পরোক্ষ কর আদায় করলেও তা কেন্দ্রীয় সরকারকে না দিয়ে ‘বাঙালি মালিকানাধীন ইস্টার্ন ব্যাংকিং কর্পোরেশন অথবা ইস্টার্ন মার্কেন্টাইল ব্যাংকে বিশেষ অ্যাকাউন্ট খুলে জমা করতে হবে। কেন্দ্রীয় সরকারের সকল প্রত্যক্ষ কর (যেমন  আয়কর) আদায় পরবর্তী নির্দেশ না দেওয়া পর্যন্ত বন্ধ থাকবে।
 
খ্যাতিমান রাষ্ট্রবিজ্ঞানী ড. জিল্লুর রহমান খান তার ‘বঙ্গবন্ধুর সম্মোহনী নেতৃত্ব ও স্বাধীনতা সংগ্রাম’ গ্রন্থে লিখেছেন, বঙ্গবন্ধু শেখ মুজিবুর রহমান হচ্ছেন বিশ্বের একমাত্র নেতা যিনি অসহযোগ আন্দোলনের  মাধ্যমে সাড়ে সাত কোটি লোকের জন্য একটি ডি-ফ্যাক্টো বা কার্যত সরকার গঠন করেছিলেন।...তিনি স্বাধীনতা সংগ্রামের প্রক্রিয়ায় এমন একজন অবিসংবাদিত নেতায় পরিণত হয়েছিলেন, যিনি যা চাইতেন জনগণ সেটাই করত।'
 
খাজনা-ট্যাক্স সংক্রান্ত বঙ্গবন্ধুর নির্দেশ প্রতিটি ব্যক্তি ও প্রতিষ্ঠান অক্ষরে অক্ষরে পালন করে। ড. জিল্লুর রহমান খান ওই গ্রন্থে আরও লিখেছেন, ‘এ সময়ে কোনো ব্যক্তি বা প্রতিষ্ঠান একটি পয়সাও কর প্রদান করেনি এবং কোনো প্রতিষ্ঠান তা করারও সাহস দেখায়নি। এমনকি ঢাকার দুই অভিজাত হোটেলও (ইন্টারকন্টিনেন্টাল ও পূর্বানী) হোটেল ও বিনোদন কর আদায় বন্ধ করে দিলে সেখানের খাদ্যদ্রব্যের মূল্য এত কমে যায় যে মধ্যবিত্তরাও সেখানে খেতে পারে। শেখ মুজিবুর রহমান পরবর্তী সময়ে নো-ট্যাক্স নির্দেশ সংশোধন করেন এবং কেন্দ্রীয় সরকারের কোনো  বিভাগের পরিবর্তে বাঙালি মালিকানাধীন দুটি ব্যাংকে কর জমা দিতে বলেন এবং শিল্পপণ্য উৎপাদক, বিক্রেতা ও আমদানিকারকরা সে নির্দেশ পালন করে।’
 
প্রকৃতপক্ষে ১৯৭১ সালের মার্চ মাসের সেই অগ্নিঝরা আন্দোলনের দিনগুলোতে বঙ্গবন্ধুর বিকল্প সরকার প্রশাসন, আইন শৃঙ্খলা ও অর্থনৈতিক কর্মকাণ্ড পরিচালনাতেও অনন্য দক্ষতা প্রদর্শন করেন। এই অভিজ্ঞতা ১৯৭১ সালের ১০ এপ্রিল গঠিত গণপ্রজাতন্ত্রী বাংলাদেশ সরকার (১৭ এপ্রিল মুজিব নগরে এ সরকার শপথগ্রহণ করে) যথাযথভাবে কাজে লাগাতে  পারে।
 
মূলত, মার্চের প্রথম দুপুর থেকেই এই আন্দোলনের সূচনা। প্রথমে শান্তিপূর্ণভাবে পাকিস্তানি হানাদারদের অসহেযোগিতা করার নির্দেশ দেন বঙ্গবন্ধু। কিন্তু জান্তারা সেই আন্দোলনে গুলি চালিয়ে শতাধিক মানুষের রক্তে রাজপথ রক্তাক্ত করে তোলে। ক্রমেই কঠোর থেকে কঠোর অবস্থানের নির্দেশনা দেন বাঙালির সর্বোচ্চ নেতা শেখ মুজিবুর রহমান।
 
প্রথম সপ্তাহের মধ্যেই এই ভূখণ্ডের সরকারি-বেসরকারি প্রশাসনের একক নেতৃত্ব চলে আসে বঙ্গবন্ধুর হাতে। দ্বিতীয় সপ্তাহ শেষ হওয়ার আগেই পুরো দেশ চলতে শুরু করে বঙ্গবন্ধুর নির্দেশ মেনে। বাস্তব অর্থে, শুধু সামরিক ছাউনিগুলো ছাড়া আর কোথাও পাকিস্তানিদের নিয়ন্ত্রণ ছিল না। ভেঙে পড়ে পাকিস্তানের সরকার ব্যবস্থা। বঙ্গবন্ধুই তখন বাংলাদেশের অঘোষিত রাষ্ট্রপ্রধান এবং ধানমন্ডির ৩২ নম্বর বাড়ি পরিণত হয় 'বিকল্প রাষ্ট্রপ্রধান'-এর সদর দফতরে। অবস্থা বেগতিক দেখে, পাকিস্তানি জান্তা ও রাজনীতিকরা ঢাকায় এসে বঙ্গবন্ধুকে আলোচনার আহ্বান জানান। রাজনৈতিক কারণে বঙ্গবন্ধু তাদের সঙ্গে বৈঠকে বসেন, কিন্তু দেশজুড়ে অসহযোগ আন্দোলনের কার্যক্রমও গতিশীল রাখেন। পাকিস্তানিদের ষড়যন্ত্রে পা না দিয়ে, সর্বোচ্চ নেতা হিসেবে গণতান্ত্রিক প্রক্রিয়ায় ধাপে ধাপে নির্দেশনা দিতে থাকেন বঙ্গবন্ধু। সেসসব নির্দেশ মেনে স্বাধীনতা যুদ্ধের জন্য প্রস্তুত হতে থাকে মুক্তির স্বপ্নে মগ্ন সাত কোটি জনতা। অবশেষে ২৫ মার্চ কালরাতে হানাদার বাহিনী ঘুমন্ত বাঙালির ওপর আক্রমণ চালালে, বঙ্গবন্ধু আনুষ্ঠানিকভাবে স্বাধীনতা ঘোষণা করেন। এরপর তাকে গ্রেফতার করে পশ্চিম পাকিস্তানে বন্দি করে রাখা হয়। কিন্তু তার নামেই পরিচালিত হতে থাকে মুক্তিযুদ্ধ।
বাঙালি জাতির হাজার বছরের দীর্ঘ মুক্তি সংগ্রামের অবসান ঘটে ১৯৭১ সালের ১৬ ডিসেম্বর। ৯ মাস সশস্ত্র যুদ্ধের পর বহুল কাঙ্ক্ষিত স্বাধীনতা অর্জিত হয়। পাকিস্তানিদের দুই যুগের বৈষম্য, শোষণ ও নির্যাতন থেকে মুক্তি পায় সাত কোটি মানুষ। বিশ্বের বুকে বীরের জাতি হিসেবে আত্মপ্রকাশ করে বাংলাদেশ। কিন্তু যুদ্ধবিধ্বস্ত এই দেশে, মানুষের ঘরে ঘরে স্বাধীনতার অর্থনৈতিক ও সামাজিক সুফল পৌঁছানোর কোনো উপায় ছিল না। তাই স্বাধীন দেশের প্রতিষ্ঠাতা রাষ্ট্রপতি ও জাতির জনক বঙ্গবন্ধু শেখ মুজিবুর রহমান ১৯৭২ সালের ১০ জানুয়ারি প্রথম জনসভাতেই ঘোষণা করলেন, 'বাংলার মানুষ মুক্ত হাওয়ায় বাস করবে, খেয়ে-পেয়ে সুখে থাকবে এটাই আমার সাধনা।' তার হাত ধরে তীব্র জাতীয়তাবাদে উদ্বুদ্ধ এই জাতি যেভাবে স্বাধীনতা ছিনিয়ে আনে, ঠিক সেভাবেই নতুন দেশকে গড়ে তোলার ঘোষণা দেন তিনি। নতুন রাষ্ট্রের রূপরেখা সম্পর্কে এদিন তিনি আরও বলেন, 'বাংলাদেশ একটি আদর্শ রাষ্ট্র হবে। আর তার ভিত্তি বিশেষ কোনো ধর্মের ভিত্তিতে হবে না। রাষ্ট্রের ভিত্তি হবে- গণতন্ত্র, সমাজতন্ত্র ও ধর্মনিরপেক্ষতা।'
সেই বছরই জাতীয় সংসদে আমাদের সংবিধান গৃহীত হয়। সংবিধানে চারটি মূলনীতির কথা বলা হয়। সেগুলো হলো: জাতীয়তাবাদ, গণতন্ত্র, সমাজতন্ত্র, ধর্মনিরপেক্ষতা। বাংলাদেশকে এই চার স্তম্ভের ওপর দাঁড় করানোর ঘোষণা দেন বঙ্গবন্ধু। এই নীতিগুলোর ব্যাখ্যা বিশ্লেষণে বঙ্গবন্ধু যা বলেছিলেন, তা ছিল অভিনব ও চমকপ্রদ। স্বাধীনতার পথে যাত্রার মূলমন্ত্রগুলো এবং স্বাধীনতার পরে একটা মানবিক ও স্বাবলম্বী রাষ্ট্র গড়ে তোলার এই গভীর দর্শনই মুজিববাদ নামে পরিচিত।
 
দীর্ঘ সংগ্রামের অগ্নিপথ থেকে অভিজ্ঞতালব্ধ দর্শন
 
তবে 'মুজিববাদ' টার্মটি স্বাধীনতার পরে পরিচিতি পেলেও এর শিকড় আরও অনেক গভীরে প্রোথিত। স্বাধীনতার পর সংবিধানের এই চারটি শব্দ হাওয়া থেকে এনে জুড়ে দেননি বঙ্গবন্ধু। বরং ব্রিটিশ ভারতে ইংরেজদের শোষণের মধ্যে বেড়ে ওঠা শৈশব-কৈশোর-তারুণ্য এবং পরবর্তীতে দেশভাগের পর পর পাকিস্তানিদের বৈষম্যের প্রতিবাদে অগ্নিগর্ভ রাজপথ ও কারাগারের অন্ধকারে যৌবন কাটানো সময়গুলো থেকেই এই ধারণাগুলো অর্জন করেছেন তিনি। এই চার নীতির সমন্বয়ে রাষ্ট্র পরিচালনার মাধ্যমে বাংলার দুঃখী মানুষের মুখে হাসি ফোটাতে চেয়েছিলেন বঙ্গবন্ধু। দীর্ঘ মুক্তি সংগ্রামের পদযাত্রায় বিভিন্ন সভা-সমাবেশে তিনি সবসময় একটা কথা বলতেন, তা হলো- শোষিতের গণতন্ত্র প্রতিষ্ঠা করতে চান তিনি। এই শোষিতের গণতন্ত্র প্রতিষ্ঠা করার জন্যই গণতন্ত্র এ সমাজতন্ত্রের এক ব্যতিক্রমী সম্মিলন ঘটিয়েছিলেন বঙ্গবন্ধু। এবং পরবর্তীতে এই ব্যবস্থা বাস্তবায়নের মাধ্যমে, বিশ্বে প্রথমবারের মতো, সমাজতান্ত্রিক অর্থনৈতিক প্রক্রিয়ায় গণতান্ত্রিকভাবে রাষ্ট্র পরিচালনার উদ্যোগ নিয়েছিলেন।
 
শুধু গণতন্ত্রকে সমুন্নত রাখতেই, ১৯৭০ সালের নির্বাচনে ১৬৯ আসনের মধ্যে বাংলায় ১৬৭ আসন জিতে পাঁচ বছরের ম্যান্ডেট থাকার পরও, স্বাধীনতার পর নির্বাচন দেন তিনি। ১৯৭২ সালজুড়ে বিধ্বস্ত দেশের যোগাযোগ ব্যবস্থা ও প্রয়োজনীয় অবকাঠামোর প্রাথমিক সংষ্কার সাধন এবং সংবিধান প্রণয়ন করেন। এরপর ১৯৭৩ সালের ৭ মার্চের নির্বাচনেও দেশের আপামর জনগণ বঙ্গবন্ধুর আওয়ামী লীগকে ৩০০ আসনের মধ্যে ২৯৩টিতে বিজয়ী করে। মূলত পুরো সংসদই ছিল আওয়ামী লীগের। এই সংসদে পরবর্তী পাঁচ বছর আওয়ামী যা চাইতো, একচেটিয়া সংখ্যাগরিষ্ঠতার কারণে তাই করা সম্ভব ছিল।
 
কিন্তু গণতন্ত্রের নামে যেন-তেনভাবে রাষ্ট্র পরিচালনা না করে, বঙ্গবন্ধু চাইলেন- সমাজতান্ত্রিক অর্থনৈতিক ব্যবস্থার বাস্তবায়ন। বাংলার ৮০ ভাগ গ্রামীণ মানুষের জন্য বৈষম্যহীন জীবন নিশ্চিত করতে চেয়েছিলেন তিনি। এজন্য স্বাধীনতার পরপরই পাটকল থেকে শুরু করে বিভিন্ন কলকারখানা রাষ্ট্রীয় মালিকানায় নিয়ে আসেন। কিন্তু উগ্রপন্থী কয়েকটি বাম দল, মুক্তিযোদ্ধাদের মধ্য থেকে তরুণদের বিভ্রান্ত একটা অংশ, কিছু প্রতিক্রিয়াশীল গোষ্ঠী এবং স্বাধীনতাবিরোধীদের অপতৎপরতার কারণে বারবার বাধাগ্রস্ত হন। এরা স্বাধীনতার পরের তিন বছরে আওয়ামী লীগের চার জন এমপিসহ কয়েক হাজার ব্যক্তিকে হত্যা করে। শুধু ১৯৭৪ সালেই সর্বহারা, মাওবাদী ও জাসদের গণবাহিনী দ্বারা ১৫০টি ছোট-বড় হাট বাজার, ব্যাংকের প্রায় ৫০টি শাখা, ৪০টি থানা ও ফাঁড়ি লুট হয়। এমনকি ঘোড়াশাল সার কারখানার কন্ট্রোলরুম উড়িয়ে দিয়ে অগ্নিকাণ্ড সংঘটিত করে উগ্রপন্থীরা। তারমধ্য প্রাকৃতিক দুর্যোগ, আন্তর্জাতিক ষড়যন্ত্র ও একটা টাউট শ্রেণির উত্থানের কারণে সৃষ্টি হয় দুর্ভিক্ষ। সার্বিক পরিস্থিতে দেশের আইনশৃঙ্খলা পরিস্থিতি ভেঙে পড়ে। সমাজে অরাজতা শুরু হয়।
 
এই পরিস্থিতি থেকে দেশকে উত্তরণের জন্য, সবাইকে ক্ষমা করে দিয়ে, এবার দ্বিতীয় বিপ্লবের ডাক দেন বঙ্গবন্ধু। ১৯৭৫ সালে, জাতীয় সংসদের অনুমোদনক্রমে সংবিধানসম্মতভাবে মূলধারার সব দলকে নিয়ে গঠন করেন বাংলাদেশ কৃষক শ্রমিক লীগ (বাকশাল)। বাকশাল গঠন করে রাষ্ট্রব্যবস্থা বিকেন্দ্রীকরণ এবং ভূমি ও কৃষি ব্যবস্থার সংস্কারের ঘোষণা দেন তিনি। দেশকে ৬১ জেলায় বিভক্ত করে গর্ভনর নিয়োগ দেন। প্রতিটি জেলা এবং উপজেলাভিত্তিক প্রশাসনিক এবং বিচার ব্যবস্থা চালু করার কাজ শুরু হয়। কিন্তু এটি বাস্তবায়নের আগেই স্বাধীনতাবিরোধী চক্রের হাতে সপরিবারের প্রাণ হারান এই সিংহ পুরুষ।
 
এই ব্যবস্থা বাস্তবায়িত হলে বাংলাদেশের প্রতিটি জেলাই ঢাকা-চট্টগ্রামের মতো সমান উন্নত হতো। কারখানা-বাণিজ্য-অফিস সবকিছুর কেন্দ্র হতো জেলা শহর, উন্নত শহরে পরিণত হতো প্রতিটি উপজেলা, যার সুবিধা পেতো প্রত্যন্ত গ্রামের মানুষটি পর্যন্ত, শহর-গ্রামের এই বৈষম্য থাকতো না। স্থানীয় পর্যায় পর্যন্ত গণতন্ত্র চর্চার সুযোগ পেতো এবং এর সুফল ভোগ করতো প্রতিটি মানুষ। এছাড়াও সুবিচার নিশ্চিতের জন্য উপজেলা পর্যায়ে প্রতিষ্ঠা করা হতো আদালত। সমাজের আইনশৃঙ্খলা পরিস্থিতি স্থির থাকতো। ধর্ম-বর্ণ ও লৈঙ্গিক বৈষম্যের কারণে নিপীড়িত মানুষেরা মুক্ত হতো শোষণ থেকে। ভূমি ব্যবস্থা সংষ্কারের মাধ্যমে তৎকালীন দেশের প্রায় অর্ধেক ভূমিহীন মানুষের মধ্যে তা বণ্টন করে সামাজিক সাম্য গঠনের উদ্যোগটি ছিল। উৎপাদন তিনগুণ বৃদ্ধির জন্য সমবায়ভিত্তিক ও যন্ত্রনির্ভর আধুনিক কৃষিব্যবস্থা চালুর বিষয়টিও প্রক্রিয়াধীন ছিল। কারখানা জাতীয়করণ এবং ভূমি ব্যবস্থাপনায় সংস্কারের মাধ্যমে কোটা কোটি বাঙালির দুঃখী মুখে স্থায়ীভাবে সুখের হাসি ফোটাতে চেয়েছিলেন বঙ্গবন্ধু।
 
গণতন্ত্রের মাধ্যমে সমাজতন্ত্র অর্জনের ধারণা মুজিববাদের অনন্য বৈশিষ্ট্য
 
সংবিধানের চার নীতির মধ্যে গণতন্ত্র এবং সমাজতন্ত্রকে গ্রহণ করার প্রসঙ্গে বঙ্গবন্ধু বলেছিলেন- প্রচলিত গণতন্ত্রের মারপ্যাঁচে দুর্নীতি, শোষণ, অবিচার, অত্যাচার ও প্রতারণার কারণে সমাজের ৯৫ ভাগ মানুষ তথা মেহনতি কৃষক-শ্রমিক-সাধারণ মানুষের মৌলিক মানবাধিকার ও তাদের গণতান্ত্রিক অধিকার খর্ব হচ্ছে। তারা বঞ্চিত হচ্ছে। প্রকৃত গণতন্ত্র বলতে আমি এমন একটি রাজনৈতিক ব্যবস্থাকে বুঝি, যে ব্যবস্থায় জনগণের সংখ্যাগরিষ্ঠ অংশের বৃহত্তর কল্যাণ হবে। এজন্য আমি মনে করি প্রকৃত গণতন্ত্রের আরেক নাম সমাজতন্ত্র এবং সমাজতন্ত্রের মধ্যেই প্রকৃত গণতন্ত্র নিহিত। এজন্যেই আমি গণতান্ত্রিক উপায়ে সমাজতন্ত্র প্রতিষ্ঠার কথা বলেছি। আমি মনে করি প্রকৃত গণতন্ত্র এবং সমাজতন্ত্রের ভেতর কোনো বিরোধ নেই।
 
গণতন্ত্র ও সমাজতন্ত্রের সহাবস্থানের ব্যাপারে শেখ মুজিবুর রহমান তার নিজের দর্শন ব্যাখ্যা করেছেন। তিনি যে চীন বা রাশিয়ার মতো, লেলিন-মার্কস-অ্যাঙ্গেলস বা মাও সে তুংয়ের মতো সমাজতন্ত্র চান না, সেটিও স্পষ্ট করেছেন। তিনি চেয়েছেন নিজস্ব স্টাইলের সমাজতন্ত্র, এটিকে তিনি শোষিতের গণতন্ত্র বলে অভিহিত করতেন। তিনি বলেছেন, 'বাংলাদেশের সমাজতন্ত্র হবে দেশজ ও গণতান্ত্রিক সমাজতন্ত্র। আমরা গণতন্ত্রে বিশ্বাস করি। জনগণ যাদের নির্বাচন করবে, তারাই সরকার চালাবে। শক্তির উৎস বন্দুকের নল নয়। শক্তির উৎস হল জনগণ।'
 
শহর-গ্রাম মিলে দেশের ৯৫ ভাগ শোষিত মানুষের মুখে হাসি ফোটানোর জন্য, অর্থনৈতিক বৈষম্য দূর করে, নতুন সমাজব্যবস্থা কায়েম করতে প্রাণপণ চেষ্টা করেছেন বঙ্গবন্ধু। এটি ছিল তার জীবনের অন্যতম একটি লক্ষ্য। বাংলার প্রত্যন্ত অঞ্চলে বেড়ে ওঠার কারণে ছোট থেকেই তিনি কৃষক-শ্রমিক-মেহনতি মানুষের জীবনকে কাছে থেকে অনুভব করেছেন। তাই পাকিস্তানিদের শোষণের বিরুদ্ধে সংগ্রামের দীর্ঘ যাত্রায় জনমানুষকে ভাগ্য পরিবর্তনের কথা বলেছেন, মানুষও তার কথায় আস্থা রেখে অন্ধের মতো ভোট দিয়েছে। গণতন্ত্র ও সমাজতন্ত্রের মিশেলে বৈষম্যহীন যে বাংলাদেশের স্বপ্ন দেখেছেন বঙ্গবন্ধু, এটাই মুজিববাদের অনন্য বৈশিষ্ট্য, এটা একদিনে হয়নি, এই ধারণা স্বাধীনতার প্রতিটি আন্দোলনে পরতে পরতে জড়িয়ে আছে। এই শোষণহীন সমাজব্যবস্থা কায়েমের জন্যই বঙ্গবন্ধু বলেছেন, 'দুনিয়ায় আমি বাংলার মাটি থেকে দেখাতে চাই যে, গণতন্ত্রের মাধ্যমে আমি সমাজতন্ত্র কায়েম করবো।'
 
ধর্মনিরপেক্ষতা মানে উগ্রতার মূল তুলে ফেলে সম্প্রীতির বাংলাদেশ গঠন
 
দেশভাগের আগে, লেখাপড়ার করার সময় একপর্যায়ে কলকাতায় ছিলেন তরুণ শেখ মুজিব। মুসলিম লীগের সঙ্গে যুক্ত থাকলেও ১৯৪৬ সালে কলকাতার সাম্প্রদায়িক দাঙ্গার ভয়াবহতা কাছে থেকে দেখেছেন। এমনকি ধর্মের দোহাই দিয়ে ১৯৪৭ সালে দেশভাগের পর প্রত্যক্ষ করেছেন পাকিস্তানিদের ভণ্ডামি, সামরিক একনায়কদের খামখেয়ালিপনা, শোষণের শিকার জনতার মুখে স্থায়ী দুঃখের ছাপ। একারণে ধর্মের অপব্যবহার রোধে রাজনীতি থেকে একে আলাদা করে রাখার ব্যাপারে সবসময় কথা বলতেন তিনি।
 
১৯৫৪ সালের যুক্তফ্রন্টের নির্বাচন এবং ১৯৭০ সালের নির্বাচনের আগে ঘোষিত ইশতেহারে এবং প্রতিটি জনসভায় ধর্ম-বর্ণ নির্বশেষে সম্প্রীতির রাষ্ট্র গড়ার কথা বলেছেন। পরবর্তীতে বাকশাল ঘোষণার সময়েও তিনি একে অন্যতম লক্ষ্য হিসেবে রেখেছেন। বাঙালির হাজার বছরের সম্প্রীতির বন্ধনকে ধর্মের অপব্যবহারের মাধ্যমে কেউ যেনো বিভক্ত করতে না পারে, সব ধর্মের লোক মিলে যেনো একটা শক্তিশালী বাংলাদেশ গড়ে তোলে, সেটিই ছিল বঙ্গবন্ধুর দর্শন।
 
১৯৭৫ সালে ধর্ম নিরপেক্ষতার স্বরূপ বর্ণনা দিতে গিয়ে তিনি সংসদে বলেছেন, ‘ধর্মনিরপেক্ষতা মানে ধর্মহীনতা নয়। বাংলার সাড়ে সাত কোটি মানুষের ধর্ম-কর্ম করার অধিকার থাকবে। আমরা আইন করে ধর্মকে বন্ধ করতে চাই না এবং করবো না। মুসলমানরা তাদের ধর্ম পালন করবে, হিন্দুরা তাদের ধর্ম পালন করবে, বৌদ্ধরা তাদের ধর্ম পালন করবে, খৃষ্টানরা তাদের ধর্ম করবে, তাদের কেউ বাধা দিতে পারবে না। কিন্তু ধর্মকে কেউ রাজনৈতিক অস্ত্র হিসাবে ব্যবহার করতে পারবে না। ২৫ বছর আমরা দেখেছি- ধর্মের নামে জুয়াচুরি, শোষণ, অত্যাচার, খুন- এসব চলেছে। ধর্ম অতি পবিত্র জিনিস। পবিত্র ধর্মকে রাজনৈতিক হাতিয়ার হিসাবে ব্যবহার করা চলবে না।'
 
জাতীয়তাবাদের চেতনায় একসূত্রে সাত কোটি বাঙালি
 
১৯৪৮ সালে ভাষা আন্দোলনের সূচনার মাধ্যমে ক্রমেই একটা জাতিকে তীব্র জাতীয়তাবাদে দীক্ষিত করেছেন বঙ্গবন্ধু। পরবর্তীতে ১৯৫২ সালের চূড়ান্ত ভাষা আন্দোলন, ১৯৬২ সালের শিক্ষা আন্দোলনের মাধ্যমে এই জাতীয়তাবাদ ছড়িয়ে পড়ে। বাংলা ভাষা ও বাংলাদেশের সংস্কৃতিকেই তিনি বাঙালি জাতীয়তাবাদের প্রথম স্তম্ভ মনে করতেন। ভাষার ভিত্তিতে গড়ে ওঠা বাঙালি জাতিকে এবং বাংলার মানুষের আবহমান সাংস্কৃতিক ঐতিহ্যকে প্রতিষ্ঠা করাই ছিল মুজিববাদের অন্যতম লক্ষ্য। স্বাধীনতার পর বঙ্গবন্ধু তার বক্তৃতায় সর্বস্তরে বাংলা ভাষা চালুর ব্যাপারে তাগিদ দেন। ১৯৭৪ সালের ২৫ সেপ্টেম্বর জাতিসংঘে বাংলায় ভাষণ দিয়ে তিনি বাংলা ভাষার আন্তর্জাতিককরণে ভূমিকা রাখেন। এমনকি, ১৯৭৫ সালের ১২ মার্চ রাষ্ট্রপতি হিসেবে নিজ অফিসের কাজে বাংলা ভাষা প্রচলনে সরকারি প্রজ্ঞাপন জারি করেন।
 
এদিকে ১৯৬৬ সালে বঙ্গবন্ধু যখন ছয় দফা ঘোষণা করেন, তিনি একে অভিহিত করেন 'বাঙালির বাঁচার দাবি' বলে। দিনরাত পরিশ্রম করে দেশের প্রতিটি অঞ্চলে এর প্রচারণা করেন। এসব কারণে তীব্রভাবে জাতীয়তাবোধ জেগে ওঠে আপামর বাঙালির মনে। ছয় দফার কারণেই পাকিস্তানিদের অর্থনৈতিক শোষণের বিরুদ্ধে ঘুরে দাঁড়াতে প্রতিজ্ঞ হয় প্রতিটি মানুষ, স্বতন্ত্র ভূখন্ডের দাবি ওঠে। এরমধ্যেই বঙ্গবন্ধুকে গ্রেফতার করে আন্দোলন দমাতে চাইলো সামরিক জান্তরা। কিন্তু গণআন্দোলনের কারণে তাকে ছাড়তে বাধ্য হয় এবং পাকিস্তানি জান্তাদের প্রধান আইয়ুব খানকেও পদত্যাগ করতে হয়। কিন্তু মুক্তির নেশায় মগ্ন, তীব্র জাতীয়তাবোধে জাগ্রত, সাত কোটি বাঙালির মুক্তির দাবি আর থামেনি। যার ফলাফল, ১৯৭০ সালের নির্বাচনে জাতীয় পরিষদে সরাসরি ২৬২ আসনের মধ্যে ২৬০টি এবং প্রাদেশিক পরিষদের ৩০০ আসনের মধ্যে ২৮৮টিতে জয়লাভ করে বঙ্গবন্ধুর আওয়ামী লীগ। স্বাধীনতার পরও ১৯৩ সালে সেই নৌকা প্রতীক নিয়েই ৩০০ আসনের মধ্যে ২৯৩টিতে জয়লাভ করে তার দল।
 
বঙ্গবন্ধুর জাতীয়তাবাদ একদিনের নয়, ছোট থেকে ব্রিটিশবিরোধী আন্দোলনের নেতাদের দেখে জাতীয়তাবাদের বীজ রচিত হয়েছিল তার মনে। তিনি পরবর্তীতে পাকিস্তানিদের শোষণ থেকে বাঙালিকে মুক্ত করতে সেই বীজ বপন করেন পুরো জাতির মনে। যার চূড়ান্ত ফলাফল ৭০ সালের নির্বাচনে একক সংখ্যাগরিষ্ঠতা এবং পরবর্তীতে ৭ মার্চের ভাষণে ঘরে ঘরে দুর্গ গড়ে তোলার আদেশ দেওয়ার পর, প্রকৃত অর্থেই বাংলাদেশের প্রতিটি ঘর দুর্গে পরিণত হওয়া।
 
বঙ্গবন্ধুর রাজনীতির দীর্ঘ পদযাত্রার সূচনা আসলে সেই বাল্যকালেই, যা পরিণত বয়সে তাকে অন্যদের থেকে আলাদা করে তুলেছে। তিনি প্রভাবিত হয়েছেন নিজ এলাকার স্বদেশী আন্দোলনের নেতা অধ্যক্ষ পূর্ণচন্দ্র দাসের জীবন দেখে, এই নেতাকে নিয়ে লেখা বিদ্রোহী কবি কাজী নজরুল ইসলামের কবিতা প্রভাবিত করেছিল কিশোর শেখ মুজিবকে। পরবর্তীতে সেই কবিতা থেকেই 'জয় বাংলা' শব্দটি স্বাধীনতার বীজমন্ত্র হিসেবে ব্যবহার করেন তিনি। এছাড়াও বাল্যকালে তার একজন গৃহশিক্ষক (হামিদ মাস্টার) ছিলেন ব্রিটিশ বিরোধী আন্দোলনের নেতা। এখান থেকেই সুভাষচন্দ্র বসুর আদর্শে অনুপ্রাণিত হয়েছেন কিশোর শেখ মুজিব। পরবর্তীতে নিজে মিশেছেন মাঠে-ঘাটে সবশ্রেণির মানুষের সাথে। সময়েই পরিক্রমায় নিজেই হয়ে উঠেছেন বাঙালি জাতীয়তাবাদের একচ্ছত্র নেতা। বঙ্গভঙ্গর সময় যা করতে পারেনি ভারতবর্ষের নেতারা, ১৯৭১ সালে তাই করে দেখিয়েছেন বঙ্গবন্ধু। একটা জাতিকে জাতীয়তাবাদে দীক্ষিত করে এনে দিয়েছেন স্বাধীনতা। তাই তিনি জানতেন, এই জাতীয়তাবাদই পারে যুদ্ধবিধ্বস্ত একটা জাতিকে মাথা উঁচু করে দাঁড়া করাতে।
 
মুক্তির মন্ত্র
 
প্রকৃতপক্ষে, মুজিববাদ আসলে বাংলাদেশের পটভূমিতে বঙ্গবন্ধুর নিজের জীবন থেকে অর্জন করা রাজনৈতিক দর্শন। এই বিশ্বাসের ওপর ভিত্তি করেই তিনি সাত কোটি বাঙালিকে একত্র করেছিলেন, তাদের সক্রিয় করে দেশটাকে স্বাধীনতা এনে দিয়েছেন। দেশ স্বাধীনের পর, শোষণহীন সমাজ প্রতিষ্ঠার মাধ্যমে স্বাধীনতার সুফল সবার সবার পৌঁছে দিতে চেয়েছেন এই দর্শনকে কাজে লাগিয়েই। তাই মুজিববাদ আসলে আর কিছু নয়, মুজিববাদ মানে বাঙালির মুক্তির মন্ত্র।
বাকশাল, যার পরিপূর্ণ রূপটি হলো 'বাংলাদেশ কৃষক শ্রমিক আওয়ামী লীগ'। ১৯৭৫ সালের ২৫ জানুয়ারি, জাতীয় সংসদে সংবিধানের চতুর্থ সংশোধনী পাস হয়; ফলে সংসদীয় পদ্ধতির সরকার ব্যবস্থা থেকে রাষ্ট্রপতি শাসিত সরকার ব্যবস্থা চালু হয়। সংবিধানের নতুন এই সংশোধনীর মাধ্যমে রাষ্ট্রপতির আদেশবলে একটি জাতীয় রাজনৈতিক দল গঠন করার সাংবিধানিক বিধান কার্যকর করা হয়। সংবিধানের এই ধারা মোতাবেক, ২৪ ফেব্রুয়ারি ১৯৭৫ তারিখে বাংলাদেশ আওয়ামী লীগ, ন্যাশনাল আওয়ামী পার্টি (মোজাফফর) এবং বাংলাদেশের কমিউনিস্ট পার্টি (সিপিবি) একত্রিত হয়ে সর্বপ্রথম বাংলাদেশ কৃষক-শ্রমিক আওয়ামী লীগ (বাকশাল) গঠন করে। পরে অন্যান্য রাজনৈতিক দলের নেতৃবৃন্দ, সংসদ সদস্য, বিভিন্ন বাহিনীতে কর্মরত কর্মকর্তা ও কর্মচারী, সরকারি কর্মকর্তা-কর্মচারী, বেসরকারি প্রতিষ্ঠানে কর্মরত ব্যক্তিবর্গ, ব্যবসায়ী, বুদ্ধিজীবী, শিক্ষক, সাংবাদিক, কৃষক-শ্রমিক কর্মচারীসহ অসংখ্য মানুষ বাকশালে যোগদানের আবেদন করেছিলেন। ১৯৭৫ সালের ৭ জুন এর গঠনতন্ত্র ও সাংগঠনিক কাঠামো ঘোষিত হয়। বাকশালের কার্যক্রম আনুষ্ঠানিকভাবে এই সময় থেকে শুরু হলেও ১৫ই আগস্ট জাতির জনক বঙ্গবন্ধুর হত্যাকাণ্ডের পর স্বাধীনতাবিরোধী চক্রের কারণে এর অবসান ঘটে।

প্রথাগত রাজনৈতিক দলের চরিত্র থেকে সম্পূর্ণ ভিন্ন লক্ষ্য-উদ্দেশ্য সাধনের জন্য বঙ্গবন্ধু শেখ মুজিবুর রহমান বাকশাল গঠন করেছিলেন। ১৯৭৫ সালের ২৫ জানুয়ারি সংসদে তার ভাষণ, ২৬ মার্চ সোহরাওয়ার্দী উদ্যানের ভাষণ, ১৯ জুন তারিখে অনুষ্ঠিত বাকশাল কেন্দ্রীয় কমিটিতে দেওয়া ভাষণ, নবনিযুক্ত ৬১ জন গভর্নরের প্রশিক্ষণ উদ্বোধনকালে প্রদত্ত ভাষণ, ৩ পার্বত্য জেলার বিভক্তি উপলক্ষে ১২ই ফেব্রুয়ারি এবং ৮ মার্চ তারিখে টাঙ্গাইল মওলানা মোহাম্মদ আলী সরকারি কলেজ উদ্বোধনী অনুষ্ঠানে প্রদত্ত ভাষণ এবং ২৫ জানুয়ারি থেকে ১৪ই আগস্ট পর্যন্ত বঙ্গবন্ধুর গৃহীত বিভিন্ন সিদ্ধান্ত থেকে নতুন এই রাজনৈতিক প্রতিষ্ঠানের একটি ধারণা স্পষ্ট হয়।

মূলত; শোষণহীন ও উন্নত আর্থ-সামাজিক রাষ্ট্রব্যবস্থা গড়ে তোলার লক্ষ্যে, জনগণের কল্যাণ ও অর্থনৈতিক মুক্তি নিশ্চিত করতে, বঙ্গবন্ধু সাংবিধানিক ধারার পরিবর্তন সাধনের মাধ্যমে বাংলাদেশ রাষ্ট্রের অর্থনৈতিক, সামাজিক, রাজনৈতিক, প্রশাসনিক, শিক্ষা-সাংস্কৃতিক এবং জীবনবোধের পরিপূর্ণ বিকাশ সাধনের নয়া ব্যবস্থা গঠনের লক্ষ্যে বাকশাল গঠন করেন। প্রতিষ্ঠাকালে দেশে জনগণের মধ্যে নতুন এই জাতীয় দলের প্রতি ব্যাপক আগ্রহ সৃষ্টি হয়েছিল, লোকজন রাষ্ট্রপতি শেখ মুজিবুর রহমানের শুরু করা দ্বিতীয় বিপ্লব কর্মসূচির প্রতিও আস্থা স্থাপন করেছিল। এই লক্ষ্যগুলো অর্জনের জন্য পর্যাপ্ত সময়ের প্রয়োজন ছিল। কিন্তু ১৫ আগস্টের মর্মান্তিক হত্যাকাণ্ড বাংলাদেশ রাষ্ট্রকাঠামোর গুণগত পরিবর্তনে স্থায়ী প্রতিবন্ধকতা সৃষ্টি করে।

১৯৭৫ সালের ১৫ই আগস্টের পর থেকে স্বাধীনতাবিরোধী, উগ্রডান, অতিবাম, হঠকারী এবং কট্টর-বিপ্লবী মতাদর্শে বিভক্ত বিভিন্ন গ্রুপের রাজনৈতিক সমালোচনা প্রধান বিষয় হয়ে দাঁড়ায় বাকশাল। এটিকে তারা গণতন্ত্র হত্যা বা এক দলীয় স্বৈরতন্ত্র আখ্যায়িত করে সাধারণ মানুষের মধ্যে ভীতি এবং বিভ্রান্তি সৃষ্টি করে। তবে সেই সময়কার পরিস্থিতিতে, চার মৌলিক নীতির আদর্শে, একটি উন্নত আধুনিক বাংলাদেশ রাষ্ট্রগঠনের যে যাত্রা শুরু করেছিলেন বঙ্গবন্ধু; সেটিরই দ্বিতীয় পর্যায় হিসেবে বাকশাল কর্মসূচি ছিল একটি বৈপ্লবিক সিদ্ধান্ত।

স্বাধীনতার পর দেশ পুনর্গঠনের উদ্যোগ

বাংলাদেশের মুক্তি সংগ্রামের বিভিন্ন পর্যায়ে জেলে থাকা অবস্থায় ভবিষ্যৎ রাষ্ট্রকাঠামো সম্পর্কে অনেক ধরনের ভাবনা-চিন্তা করেছিলেন শেখ মুজিবুর রহমান। ১৯৭২ সালের ১০ জানুয়ারি যুদ্ধবিধ্বস্ত বাংলাদেশে ফিরে এসে সরকারের দায়িত্বভার গ্রহণ করেন তিনি। শুরু হয় তার রাষ্ট্র গঠনের প্রথম পর্ব। এই পর্বে তিনি চার জাতীয় নীতির ভিত্তিতে সংবিধান প্রণয়ন, সংসদীয় গণতন্ত্র প্রবর্তন, নতুনভাবে প্রশাসনিক কাঠামো সৃষ্টি, মন্ত্রণালয় বিভাগ, বিচার বিভাগ, আইন বিভাগসহ অবকাঠামোগত প্রয়োজনীয় সকল দফতর প্রতিষ্ঠার মাধ্যমে একটি স্বাধীন রাষ্ট্র গঠনের যাত্রা শুরু করলেন। জনগণের অন্ন, বস্ত্র, শিক্ষা, চিকিৎসা, বাসস্থানের নিশ্চয়তা বিধানের রাষ্ট্রব্যবস্থা প্রতিষ্ঠা করার লক্ষ্য স্থির করে অগ্রসর হতে থাকলেন।

যুদ্ধ বিদ্ধস্ত দেশে এক কোটি মানুষের পুনর্বাসন, পাকিস্তান থেকে চার লাখ মানুষকে ফিরিয়ে আনা ও তাদের কর্মসংসস্থানের ব্যবস্থা করা, বাংলাদেশের নতুন মুদ্রা প্রবর্তন, অর্থনৈতিক পঞ্চবার্ষিকী পরিকল্পনা প্রণয়ন, শিক্ষানীতি প্রণয়ন ইত্যাদির মাধ্যমে একটি আত্মমর্যাদাশীল জাতির স্বাধীন রাষ্ট্রব্যবস্থা গড়ে তোলার পদক্ষেপ নেন বঙ্গবন্ধু। ভারতীয় মিত্র বাহিনীকে তিন মাসের মধ্যেই চলে যাওয়ার ব্যবস্থা করলেন। বিভিন্ন দেশের স্বীকৃতি, সাহায্য, সমর্থন আদায় করতে থাকলেন। তবে যুদ্ধবিদ্ধস্ত অর্থনীতি পুনর্গঠন ছিল সবচেয়ে বড় চ্যালেঞ্জ। আন্তর্জাতিক পরিস্থিতি তখন ছিল অনেকটাই বৈরী এবং প্রতিকূলে। ১৯৭৩ সালে তেলের মূল্যবৃদ্ধি, ১৯৭৩-১৯৭৪ সালে পর পর দুটি বন্যা বঙ্গবন্ধুর রাষ্ট্র পুনর্গঠনের অভিযাত্রায় বড়ো ধরনের আঘাত দেয়।

কিন্তু এর চাইতেও বড় সংকট ছিল স্বাধীনতাত্তোর বাংলাদেশে রাজনৈতিক স্থিতিশীলতা নিশ্চিত করা। তখন আওয়ামী লীগ, ন্যাপ (মোজাফফর) এবং সিপিবি ছাড়া অন্য কোনো রাজনৈতিক দলই রাষ্ট্র পুনর্গঠনে নিয়মতান্ত্রিক ধারার রাজনীতি চর্চা করেনি। স্বাধীনতা বিরোধীদের অনেকেই আত্মগোপন করলেও তাদের একটি অংশ উগ্র-বিপ্লববাদী রাজনৈতিক দলের সঙ্গে মিশে যায়। এছাড়া বেশ কিছু পথভ্রষ্ট বিপ্লববাদী রাজনৈতিক দল সরকার উৎখাতে গোপনে থানা-পুলিশ ফাঁড়ি লুট করা, পাটের গুদামে আগুন দেওয়া, রাজনৈতিক নেতা কর্মীদের হত্যা করাসহ চরমপন্থায় দেশে একটি অরাজক অবস্থা তৈরি করতে থাকে।

সেই অবস্থায় বঙ্গবন্ধু রাষ্ট্র ব্যবস্থায় আমূল পরিবর্তন আনার লক্ষ্যে ১৯৭৫ সালের ২৫ জানুয়ারি সংবিধানে চতুর্থ সংশোধনী আনার মাধ্যমে সংসদীয় পদ্ধতি থেকে রাষ্ট্রপতি শাসিত পদ্ধতির প্রবর্তন করেন। এই মাধ্যমে দেশের রাজনৈতিক প্রতিষ্ঠানের কার্যক্রম সরাসরি রাষ্ট্র ও জনগণের সেবার সঙ্গে যুক্ত করা উদ্যোগ নেওয়া হয়। এই সঙ্গে প্রশাসনিক ব্যবস্থাকে সম্পূর্ণরূপে বিকেন্দ্রীকরণের মাধ্যমে নবগঠিত জেলা পরিষদ, থানা পরিষদ,ইউনিয়ন পরিষদ পর্যন্ত ঢেলে সাজানোর পরিকল্পনা নেওয়া হয়। দেশে কৃষি উৎপাদন কয়েকগুণ বৃদ্ধি করার লক্ষ্যে কৃষি সমবায়, উৎপাদিত পণ্যসামগ্রীর সরবরাহ নিশ্চিত করনে বহুমুখী সমবায় ব্যবস্থা, কলকারখানায় উৎপাদন ব্যবস্থা, পরিবার পরিকল্পনা, ঘুষ-দুর্নীতিমুক্ত সমাজ ও রাষ্ট্রব্যবস্থা প্রতিষ্ঠার ব্যপক পরিকল্পনা প্রণয়ন করেন বঙ্গবন্ধু। এর মাধ্যমে তিনি রাষ্ট্রব্যবস্থায় যে পরিবর্তন আনতে চাচ্ছিলেন, সেটিকে তিনি শোষিতের গণতন্ত্র এবং দ্বিতীয় বিপ্লবের কর্মসূচি বলে আখ্যায়িত করেছিলেন। এই ব্যবস্থাটি দুনিয়ার অন্যান্য দেশের সমাজতান্ত্রিক বা পুঁজিবাদী কোনো রাষ্ট্রের সঙ্গে হুবহু মেলানোর উপায় ছিল না। বরং বাংলাদেশের আর্থসামাজিক, রাজনৈতিক, শিক্ষা-সাংস্কৃতিক, জনগণের মনোজাগতিক বাস্তবতার সঙ্গে সামঞ্জস্য রেখে তিনি একটি জনকল্যাণবাদী রাষ্ট্রব্যবস্থার কর্মসূচি উপস্থিত করেছিলেন। দ্বিতীয় বিপ্লব নিয়ে বঙ্গবন্ধুর রাষ্ট্রচিন্তার গভীরে প্রবেশ না করে, দেশবিরোধী চক্র ও বিরোধী পক্ষ সবসময়ই এটি নিয়ে যেভাবে উগ্রভাবে আক্রমণ করে এসেছে  তা আসলে তাদের জ্ঞানের সীমাবদ্ধতা ছাড়া আর কিছুই নয়।

বঙ্গবন্ধু কেনো সামগ্রিক পরিবর্তনের প্রয়োজনীয়তা অনুভব করলেন 

স্বাধীনতার পর তিন বছর রাষ্ট্র পরিচালনার অভিজ্ঞতা থেকে বঙ্গবন্ধু বুঝতে পারলেন যে, বাংলাদেশ দ্রুত উন্নতি লাভের ক্ষেত্রে জটিল সমস্যায় আক্রান্ত। এর একটি হচ্ছে মান্ধাতা আমলের কৃষি ব্যবস্থা, কৃষিজ পণ্য উৎপাদন ও সরবরাহ ব্যবস্থায় নানা জটিলতা। অন্যটি হচ্ছে শিল্পের পশ্চাৎপদতা এবং অব্যবস্থাপনাজনিত কারণে সম্ভাবনা থাকা সত্ত্বেও দেশের শিল্পখাত পিছিয়ে আছে। কিন্তু কৃষিখাতে যে উর্বর জমি বাংলাদেশে রয়েছে, তাতে আমূল পরিবর্তন সাধন করা গেলে কৃষিজ পণ্যের উৎপাদন কয়েকগুণ বৃদ্ধি করা সম্ভব, একইভাবে শিল্প খাতেও। বাংলাদেশকে তখন প্রতি বছর ২০-৩০ লক্ষ টন খাদ্যশস্য বিদেশ থেকে আমদানি করতে হতো। তাই অভ্যন্তরীণ খাদ্য সংকট মোকাবিলায় কৃষিব্যবস্থায় আমূল সংস্কার সাধন জরুরি।

বিশেষ করে ১৯৭৪ এর দুর্ভিক্ষ ভীষণভাবে পীড়িত করেছিল বঙ্গবন্ধুকে। পরপর ২ বছরের বন্যায় খাদ্যের সংকট তীব্রতর হয়েছিল, যা পূরণ করা সরকারের পক্ষে সম্ভব হয়নি। কৃষি ও শিল্প খাতের এই পরিবর্তন সাধনের জন্য প্রয়োজন হয়ে পড়েছিল বড় ধরনের সংস্কার। সেটি বাস্তবায়ন করার জন্য ব্রিটিশ ও পাকিস্তান আমলের আমলাতান্ত্রিক জটিলতা, ঘুষ-দুর্নীতি, অব্যবস্থাপনা এবং আধুনিক রাষ্ট্র গঠনের মনোজাগতিক-প্রশাসনিক সমস্যা তিনি গভীরভাবে পর্যবেক্ষণ করেন। ৩ বছর তিনি সরকারের বিভিন্ন বিভাগ ও প্রশাসনিক কাঠামো দাঁড় করিয়েও সামগ্রিক পরিবর্তনের ক্ষেত্রে কেন্দ্রীভূত প্রশাসনিক ব্যবস্থাকে বিকেন্দ্রীকরণ করার প্রয়োজনীয়তা গভীরভাবে অনুভব করলেন। তাই তিনি রাজনৈতিক দল, অরাজনৈতিক, সামাজিক-সাংস্কৃতিক, রাষ্ট্রীয় প্রতিষ্ঠানগুলোতে কর্মরত যেকোনো নাগরিক, বাংলাদেশের আর্থসামাজিক, রাজনৈতিক, শিক্ষা-সাংস্কৃতিক বিকাশে অবদান রাখার সুযোগ সম্বলিত একটি জাতীয় দলীয় ঐক্য গড়ে তোলার উদ্যোগ নেন।

১৯৭৪ সালের ১৫ ডিসেম্বর বিজয় দিবসের প্রাক্কালে জাতির উদ্দেশ্যে দেওয়া বেতার ও টেলিভিশনে প্রদত্ত ভাষণে দেশে বড়ো ধরনের পরিবর্তনের প্রয়োজনের কথা নিঃসংকোচে উল্লেখ করেন বঙ্গবন্ধু। তিনি বলেন, ''আমি জানি, নিত্যপ্রয়োজনীয় প্রায় প্রতিটি জিনিসের অসম্ভব মূল্যবৃদ্ধিতে আপনারা কী নিদারুণ কষ্ট পাচ্ছেন। বিশেষ করে সীমাবদ্ধ আয়ের লোকদের দুঃখ-কষ্টে আমি অত্যন্ত ব্যথিত। আমাদের ঐকান্তিক চেষ্টা সত্ত্বেও কয়েক হাজার লোককে আমরা অনাহারের কবল থেকে বাঁচাতে পারিনি-এ সত্য স্বীকার করতে আমার কোনো লজ্জা নেই। কারণ আমি জানি, সীমিত সম্পদ সত্ত্বেও একমাত্র আমরাই এসব হতভাগা মানুষের পাশে দাঁড়িয়েছিলাম। সামান্য যা কিছু পেয়েছি, তা নিয়ে এ দেশের সেবায় এগিয়ে গিয়েছি। খাদ্য উৎপাদন বাড়িয়ে অনাহারে মৃত্যুর পুনরাবৃত্তি রোধ করার সুকঠিন চ্যালেঞ্জ আমাদের গ্রহণ করতে হবে।''

রাষ্ট্রপতি পদ্ধতির সরকার ব্যবস্থা প্রবর্তন

১৯৭২ সালে বঙ্গবন্ধু শেখ মুজিবুর রহমান যুদ্ধ বিদ্ধস্ত বাংলাদেশ রাষ্ট্রব্যবস্থাকে ঢেলে সাজাতে শুরু করেন। নতুন সংবিধান অনুযায়ী চার জাতীয় মূল নীতি তথা গণতন্ত্র, সমাজতন্ত্র, ধর্মনিরপেক্ষতা এবং জাতীয়তাবাদের আদর্শে রাষ্ট্র, সমাজ ও অর্থনীতি গড়ে তোলার জন্য সংসদীয় পদ্ধতি প্রবর্তন করেছিলেন। সংবিধান গ্রহণের সময় তিনি তখন সংসদকে অবহিত করেছিলেন যে জনগণের কল্যাণে তিনি এই সংবিধানে প্রয়োজনীয় সংশোধনী আনতে উদ্যোগ নেবেন। তিন বছর সংসদীয় পদ্ধতির সরকার ব্যবস্থার বেশ কিছু সাফল্য থাকলেও; রাজনৈতিক ক্ষেত্রে অস্ত্রের ঝনঝনানি, থানায় লুটপাট, পুলিশ ফাঁড়ি ও কলকারখানা গুদামে অগ্নিসংযোগ, স্বরাষ্ট্রমন্ত্রীর বাড়ি আক্রমণ ছাড়াও দেশে উগ্রপন্থীদের অপতৎপরতায় হত্যা-খুন, গোপন সন্ত্রাসী কর্মকাণ্ড বেড়ে যায়, এছাড়া ঘুষ দুর্নীতিও রোধ করা সম্ভব হয়নি। ফলে দেশে কাঙ্ক্ষিত অর্থনৈতিক উন্নয়ন, সামাজিক স্থিতিশীলতা, রাজনৈতিক বিকাশ ঘটানো সম্ভব হচ্ছে না। এই অবস্থায় তিনি ২৫ জানুয়ারি ১৯৭৫ সালে সংবিধানে চতুর্থ সংশোধনীর মাধ্যমে দেশ পরিচালনায় রাষ্ট্রপতি শাসিত সরকার ব্যবস্থার মাধ্যমে প্রচলিত কৃষি, শিল্প, প্রশাসন, রাজনৈতিক কর্মকাণ্ড এবং মানুষের মধ্যে জাতীয় ঐক্য গঠনের একটি নতুন ব্যবস্থা চালু করার উদ্যোগ নেন।

সংসদে মাত্র দুজন সদস্য ছাড়া বাকি সকলেই বঙ্গবন্ধুর উত্থাপিত সংশোধনীর বিল সমর্থন প্রদান করেন। সংসদে তিনি শোষণহীন সমাজ গঠন, বৈষম্য দূরীকরণ এবং জাতীয় ঐক্য গঠনের যে বিস্তারিত বিবরণ প্রদান করেন, সেটিকে দ্বিতীয় বিপ্লব বলে আখ্যায়িত করেন। বঙ্গবন্ধু তার ভাষণে বলেছিলেন, ''আমরা শোষিতের গণতন্ত্র চাই। যারা রাতের অন্ধকারে পয়সা লুট করে, যারা বড় অর্থশালী লোক, যারা বিদেশিদের পয়সা ভোট কেনার জন্য দেয়, তাদের গণতন্ত্র নয়-শোষিতের গণতন্ত্র চাই।'' এই ভাষণে তিনি সংসদ ও সরকার ব্যবস্থায় জনগণের প্রতিনিধি নির্বাচন ব্যবস্থার পাশাপাশি জবাবদিহি করারও নিশ্চয়তা প্রদান করেন। ওইদিনই তিনি সংসদ ভবনে রাষ্ট্রপতি পদে শপথ গ্রহণ করেন।

২৬ জানুয়ারি ১৯৭৫, ক্যাপ্টেন মনসুর আলীকে প্রধানমন্ত্রী করে ১৭ সদস্যের একটি মন্ত্রী পরিষদ গঠন করেন বঙ্গবন্ধু। ২৭ জানুয়ারি রাষ্ট্রপতি বঙ্গবন্ধুর সরকার পার্বত্য চট্টগ্রামকে পৃথক তিনটি জেলায় রূপান্তরিত করার ঘোষণা দেয়।

এই উপলক্ষে রাষ্ট্রপতি বঙ্গবন্ধু শেখ মুজিবুর রহমান ১২ ফেব্রুয়ারি নবঘোষিত তিন পার্বত্য জেলার নৃ-জাতিগোষ্ঠীর প্রতিনিধি এবং সাধারণ মানুষের উদ্দেশ্যে রাঙামাটিতে আয়োজিত জনসভায় বক্তৃতা করেন। সেখানে তিনি প্রতিটি নৃজাতিগোষ্ঠীর আর্থসামাজিক,জাতিগত উন্নয়ন, শিক্ষা-সাংস্কৃতিক, সমান অধিকার বাস্তবায়নে তার সরকারের দৃঢ় অঙ্গীকারের কথা ব্যক্ত করেন। তিনি বলেন, ''স্থানীয় জনগণের জীবনযাত্রার মান উন্নয়নের জন্যে কৃষি ও অন্যান্য ক্ষেত্রে সুযোগ সুবিধা দেওয়া হবে এবং উপজাতীয় এলাকাগুলোতে আদর্শ গ্রাম গড়ে তোলা হবে। আদর্শ গ্রামগুলোতে বসবাস ও আবাদের জন্য বিনামূল্যে জমি দেওয়া হবে। শিক্ষা ও চিকিৎসার সুযোগ-সুবিধা দেওয়া হবে।''

রাষ্ট্রপতি বঙ্গবন্ধুর সরকার ৩ এপ্রিল ১৯৭৫ তারিখে দেশের সকল গুপ্তহত্যাকারী ও সন্ত্রাসীদের ১৫ কার্যদিবসের মধ্যে আত্মসমর্পণ করার নির্দেশ জারি করেন। এই সময়ে বেশ কিছু দুর্বৃত্ত গ্রেফতার হয়। দেশের কালোবাজারিদের হাতে সঞ্চিত অবৈধ অর্থ অকার্যকর করার উদ্দেশ্যে ৬ এপ্রিল ১০০ টাকার নোট বাতিল ঘোষণা করা হয়। ৮ এপ্রিল অচল টাকা জমাদানে কারচুপির অভিযোগে ৪ জন ব্যাংক ম্যানেজারসহ ১৬ জন ব্যক্তিকে সাময়িকভাবে চাকরি থেকে অপসারণ করা হয়। বিগত বছর গুলোতে দুর্বৃত্তরা পাটের গুদাম ও বিভিন্ন সরকারি স্থাপনায় রাতের আঁধারে অগ্নিসংযোগ করে জনগণের সম্পদ ধ্বংস করার যেসব নজির স্থাপন করেছিলো। তার পুনরাবৃত্তি করে ১৪ এপ্রিল তারিখে তারা ক্রিসেন্ট জুটমিলে নাশকতা ঘটায়। এখানেও বিপুল সম্পদ পুড়ে যায়।

বঙ্গবন্ধুর সরকার ১৯৭৫ সালের ১৬ এপ্রিল বাংলাদেশ ইসলামিক ফাউন্ডেশন গঠনের একটি অধ্যাদেশ জারি করেন। সেদিনই ঢাকায় ফারাক্কা বাঁধ ইস্যুতে বাংলাদেশ-ভারত মন্ত্রী পর্যায়ে আলোচনা অনুষ্ঠিত হয় এবং ১৮ এপ্রিল ভারতের গঙ্গা নদীতে ফারাক্কা বাঁধ চালু করার ব্যাপারে বাংলাদেশ ও ভারতের মধ্যে একটি অন্তর্বর্তীকালীন চুক্তি স্বাক্ষরিত হয়। এই চুক্তির শর্তানুসারে শুষ্ক মৌসুমে গঙ্গা নদীর ৫৫ হাজার কিউসেক পানির মধ্যে ৪৪ হাজার কিউসেক পানি বাংলাদেশের জন্য সুনিশ্চিত করে ভারতকে মাত্র ১১ হাজার কিউসেক পানি ফারাক্কা বাঁধ হতে প্রত্যাহার করার অনুমতি প্রদান করা হয়।

২৫ এপ্রিল ১৯৭৫, মাধ্যমিক ও উচ্চ মাধ্যমিক জাতীয় শিক্ষা কাউন্সিল গঠন করে। ১১ মে বঙ্গবন্ধুর সরকার দেশে আড়াই হাজার নলকূপ বিদ্যুতায়নের সিদ্ধান্ত ঘোষণা করে। বাংলাদেশ ও গণচীনের মধ্যে সরাসরি বাণিজ্য সম্পর্ক স্থাপনের সিদ্ধান্ত গৃহীত হয় ১৯ মে। যদিও তখনো চীন বাংলাদেশকে আনুষ্ঠানিকভাবে স্বীকৃতি প্রদান করেনি। ৩ জুন ১৯৭৫, বঙ্গবন্ধুর সরকার আন্তর্জাতিক রুটে চালানোর জন্য বেসরকারি সংস্থা গুলোকে বিদেশি জাহাজ ভাড়া করার অনুমতি প্রদান করে।

গণতন্ত্রকে বিকেন্দ্রীকরণের জন্য প্রশাসনিক কাঠামো হিসেবে দেশের ৬১টি মহকুমাকে জেলায় রূপান্তরিত করার একটি ঘোষণা ২২ জুন ১৯৭৫ তারিখে প্রদান করে। বঙ্গবন্ধু সরকার ২৮ জুন তারিখে একটি অধ্যাদেশের মাধ্যমে বাংলাদেশ টেলিগ্রাম ও টেলিফোন বোর্ড গঠন করে। পূর্বে ঘোষিত জেলাসমূহে ১৬ জুলাই তারিখে রাষ্ট্রপতির আদেশে ৬১ জন গভর্নর নিয়োগ করে তাদের নাম প্রকাশ করা হয়। এতে সংসদ সদস্য, রাজনীতিবিদ, উচ্চপদস্থ আমলাসহ বিভিন্ন পেশার ব্যক্তিদের অন্তর্ভুক্ত করা হয়।

রাষ্ট্রপতি পদ্ধতির সরকার গঠিত হওয়ার পর, ১৯৭৫ সালের ৫ মার্চ, আন্তর্জাতিক উন্নয়ন সংস্থা আইডিএ বাংলাদেশে পরিবার পরিকল্পনা কর্মসূচি বাস্তবায়নে ১২ কোটি টাকা, আশুগঞ্জ সার কারখানা প্রকল্প খাতে ২৪ কোটি টাকা এবং ১২ই মার্চ তারিখে আরো কিছু উন্নয়ন প্রকল্পে আড়াই কোটি ডলার ঋণ প্রদান করে। বাংলাদেশ ও জাপানের সঙ্গে ২৮ মার্চ তারিখে ৩০ কোটি টাকার পণ্য বিনিময় চুক্তি স্বাক্ষরিত হয়। ২৯ মার্চ, বিশ্ব খাদ্য সংস্থা বাংলাদেশের জন্য সাড়ে ১৫ লাখ মণ খাদ্য শস্য মঞ্জুর করে। সংযুক্ত আরব আমিরাত বাংলাদেশের জয়দেবপুরে নির্মাণাধীন মেশিন টুলস কারখানার নির্মাণে ৩ মে তারিখে বাংলাদেশ সরকারকে এক কোটি ডলার প্রদানের প্রস্তাব জানায়। বিশ্ব ব্যাংক ৫ জুন তারিখে বাংলাদেশকে ১৫ কোটি ডলার ঋণ প্রদানের সিদ্ধান্ত গ্রহণ করে। ব্যাংকটি ৬ জুন তারিখে কনসোর্টিয়ামভুক্ত দেশগুলোকে বাংলাদেশকে ১২০ কোটি ডলারের সাহায্য ঋণ প্রদানের আবেদন জানায়। মিশর সুয়েজ খালের তীরে বাংলাদেশকে একটি ভূখণ্ড দান করার সিদ্ধান্ত গ্রহণ করে ২১ জুন তারিখে। বৃটেন এবং বেলজিয়াম ২৫ জুন তারিখে বাংলাদেশের জন্য পণ্য ও ঋণ সাহায্য মঞ্জুর করে। এর ফলে বাংলাদেশ পশ্চিমা দেশগুলোসহ চীন, জাপান, প্রতিবেশী ভারতের সঙ্গে বাণিজ্যিক সম্পর্ক বৃদ্ধি, আর্থিক সহায়তা লাভ এবং দ্বিপাক্ষিক সমস্যার সমাধানের মাধ্যমে বাংলাদেশের অভ্যন্তরীণ উন্নয়ন ও অগ্রযাত্রা নতুন ভাবে শুরু করার সুযোগ পায়।

বাংলাদেশ কৃষক-শ্রমিক আওয়ামী লীগ (বাকশাল) এর যাত্রা

১৯৭৫ সালের ২৫ জানুয়ারি সংবিধানের চতুর্থ সংশোধনী ক্ষমতাবলে রাষ্ট্রপতি বঙ্গবন্ধু শেখ মুজিবুর রহমান বৃহত্তর জাতীয় ঐক্য গঠনের লক্ষ্যে একটি জাতীয় দল গঠনের প্রয়োজনীয়তা অনুভব করায় সংবিধান অনুযায়ী অন্যসব রাজনৈতিক দল বিলুপ্ত হয়ে যায়। ২৪ ফেব্রুয়ারি বাংলাদেশ আওয়ামী লীগ, ন্যাশনাল আওয়ামী পার্টি (মোজাফফর) এবং বাংলাদেশের কমিউনিস্ট পার্টি (সিপিবি) মিলিতভাবে বাংলাদেশ কৃষক-শ্রমিক আওয়ামী লীগ (বাকশাল) গঠন করে। এখান থেকেই বাকশালের যাত্রা শুরু হয়। বাকশালের ৫টি অংগ সংগঠন রাখা হয়। এগুলো হচ্ছে: ১. জাতীয় কৃষক লীগ, ২. জাতীয় শ্রমিক লীগ, ৩. জাতীয় যুবলীগ, ৪. জাতীয় মহিলা লীগ এবং ৫. জাতীয় ছাত্রলীগ। ৭ জুন তারিখে বাকশাল এবং এর অঙ্গসংগঠনগুলোর কেন্দ্রীয় কমিটির নাম ঘোষিত হয়। ৭ জুন তারিখে বাকশালের ১১৫ সদস্য বিশিষ্ট কেন্দ্রীয় কমিটি গঠিত হয়। বাকশালের সভাপতি হন বঙ্গবন্ধু শেখ মুজিবুর রহমান এবং সাধারণ সম্পাদক হন প্রধানমন্ত্রী ক্যাপ্টেন (অব) এম মনসুর আলী। জাতীয় কৃষক লীগের সাধারণ সম্পাদকের দায়িত্ব পান ফণিভূষণ মজুমদার, জাতীয় শ্রমিক লীগের সাধারণ সম্পাদকের দায়িত্ব পান অধ্যাপক ইউসুফ আলী, জাতীয় যুবলীগের সাধারণ সম্পাদকের দায়িত্ব পান জনাব তোফায়েল আহমেদ, জাতীয় মহিলা লীগের সাধারণ সম্পাদকের দায়িত্ব পান সাজেদা চৌধুরী এবং জাতীয় ছাত্রলীগের সাধারণ সম্পাদকের দায়িত্ব পান শেখ শহিদুল ইসলাম।

১৯৭৫ সালের ২১ জুলাই বঙ্গবন্ধু গণভবনে নতুনভাবে প্রবর্তিত ৬১টি জেলার গভর্নরদের এক প্রশিক্ষণ কর্মশালার উদ্বোধন অনিষ্ঠানে ভাষণ প্রদান করেন। ভাষণে বঙ্গবন্ধু জেলা গভর্নরদের বহুমুখী দায়-দায়িত্ব পালনের বিষয়ে অবহিত করেন। তিনি গভর্নরদের এক বছরের মধ্যে প্রশাসনিক ব্যবস্থাকে থানা ও গ্রাম পর্যায়ে নিয়ে যাওয়ার নির্দেশনা দেন। নতুন এই প্রবর্তিত ব্যবস্থাকে পরীক্ষামূলক বলেও অভিহিত করেন বঙ্গবন্ধু। এই ব্যবস্থায় সবাইকে দুর্নীতির ঊর্ধ্বে উঠে জনগণের কল্যাণে কাজ করার আহ্বান জানান।

বাকশাল প্রবর্তিত হওয়ার পর শুধু আওয়ামী লীগ, ন্যাপ, বা সিপিবি এর নেতৃবৃন্দই নয়; অন্যান্য রাজনৈতিক দল এবং প্রবীণ সংসদ সদস্যগণও বাকশালে যোগদান করেন।

জাতীয় সংসদের প্রবীণ নেতা ও বাংলার সাবেক মুখ্যমন্ত্রী আতাউর রহমান খান, আব্দুস সাত্তার, খোয়াই বেয়োজর এবং সৈয়দ কামরুল ইসলাম মোহাম্মদ সালাহউদ্দিন বাকশালে যোগদান করেন। ৮ জুলাই তারিখে মাদ্রাসা শিক্ষক সমিতির সাধারণ সম্পাদক মওলানা খোন্দকার নাসির উদ্দিন বিভিন্ন জেলার ৫৫ জন নেতাসহ ৪৯০৫১ জন মাদ্রাসা শিক্ষকের বাকশালে যোগদানের আবেদনপত্র বাকশাল কেন্দ্রীয় কমিটির সাধারণ সম্পাদক এম মনসুর আলীর হাতে হস্তান্তর করেন। বাকশালে যোগ দেওয়া উল্লেখযোগ্য পেশা ও প্রতিষ্ঠানসমূহ হচ্ছে- ঢাকা বারের আইনজীবী, বাংলাদেশ শিল্প ব্যাংকের কর্মকর্তা, বাংলাদেশ বিমানবন্দর উন্নয়ন সংস্থা, বাংলাদেশ গৃহনির্মাণ সংস্থা, ন্যাপ (ভাসানী) এর ৪৫০ জন নেতাকর্মী, বাংলাদেশ দমকল বাহিনী, আনন্দবাজার বণিক সমিতি, বাংলাদেশ হোমিওপ্যাথ সমিতি, বিভিন্ন সংবাদ পত্রের সাংবাদিক নেতৃবৃন্দসহ অনেকেই বাকশালে যোগদানের আবেদনপত্র জমা দেন।

এছাড়াও বিভিন্ন সংবাদপত্রের সঙ্গে জড়িত সাংবাদিক-কর্মচারীদের নতুনভাবে প্রতিষ্ঠিত ৪টি জাতীয় দৈনিক পত্রিকার সঙ্গে যুক্ত করা এবং তাদের চাকরি ও বেতন সরকারি কোষাগার থেকে দেওয়ার প্রক্রিয়া চলছিল। সংবাদপত্র তথা গণমাধ্যমকে নতুন ব্যবস্থার সঙ্গে ঢেলে সাজানোর উদ্যোগ বঙ্গবন্ধুর পরিকল্পনার মধ্যে ছিল।

শেষ কথা

১৯৭৫ সালের জানুয়ারি মাসের পর থেকে আগস্ট পর্যন্ত বঙ্গবন্ধু দেশের অর্থনৈতিক, সামাজিক, ও রাজনৈতিক ব্যবস্থায় যেসব পরিবর্তন সাধনের প্রস্তুতি গ্রহণ করছিলেন; তা সব মহলেই আগ্রহের সৃষ্টি করছিল। কিন্তু বঙ্গবন্ধুর নেতৃত্বে যে নতুন রাষ্ট্রব্যবস্থা গড়ে উঠছিল, তা তারা মেনে নিতে পারছিল না স্বাধীনতার পর থেকে আন্তর্জাতিক এবং দেশীয় একটি গোষ্ঠী। যুদ্ধ বিধ্বস্ত নতুন দেশ হওয়ায় এর সমস্যা ছিলো বহুমুখী। অনেক দেশের বিশেষজ্ঞদের ধারণা ছিল, বাংলাদেশ কঠিন এসব চ্যালেঞ্জ মোকাবিলা করে দাঁড়াতে পারবে না। কিন্তু বঙ্গবন্ধু দায়িত্ব গ্রহণের পর থেকে বাংলাদেশ রাষ্ট্রে অর্থনৈতিক ও সামাজিক কাঠামো যেভাবে দাঁড় করিয়ে ফেলেছিলেন, সেটি অনেকের কাছেই বিস্ময়কর ছিল। বাংলাদেশ একটি আধুনিক অসাম্প্রদায়িক গণতান্ত্রিক রাষ্ট্রচরিত্র নিয়ে বিশ্বের মানচিত্রে পরিচিত হয়ে উঠছিল।

কিন্তু ষড়যন্ত্রকারী মহল বঙ্গবন্ধু ও বাংলাদেশের এই অদম্য পথচলাকে থামিয়ে দিতে, ১৫ আগস্ট ইতিহাসের বর্বরোচিত হত্যাকাণ্ড সংগঠিত করার মাধ্যমে ক্ষমতার রদবদল ঘটায়।এর ফলে বাংলাদেশ শুধু বঙ্গবন্ধুকেই হারায়নি, একটি শোষণহীন সমাজব্যবস্থা তৈরির মাধ্যমে আধুনিক বাংলাদেশ রাষ্ট্র প্রতিষ্ঠার সুযোগও হাতছাড়া হয়ে যায়।

১৯২০ সাল, খুব মজার একটা হিসেব আছে এখানে। এই বছরই কিন্তু ব্রিটিশদের বিরুদ্ধে অসহযোগ আন্দোলন শুরু করেন মহাত্মা গান্ধী। খেয়াল করে দেখবেন, আমাদের জাতির পিতা বঙ্গবন্ধু শেখ মুজিবুর রহমানও কিন্তু জন্মগ্রহণ করেছেন এই বছরেই। পরবর্তীতে বাংলাদেশের স্বাধীনতার জন্য পাকিস্তানের সামরিক জান্তার বিরুদ্ধে অসহযোগ কর্মসূচির সফল প্রয়োগ করেছিলেন তিনি ১৯৭১ সালে। কাকতালীয় হলেও সত্য, মহাত্মা গান্ধী ব্রিটিশ সরকারের সঙ্গে সর্বাত্মক অসহযোগিতার কর্মসূচি গ্রহণ করেছিলেন ৫১ বছর বয়সে। আর ১৯৭১ সালের ৭ মার্চ বঙ্গবন্ধু শেখ মুজিবুর রহমান যখন ঘোষণা দেন 'এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম', তখনও কিন্তু তার বয়স ছিল ৫১ বছর।
বঙ্গবন্ধু শুধু রাজপথে আন্দোলনের নেতাই নন। তিনি শান্তিপূর্ণভাবে অসহযোগ আন্দোলনের কর্মসূচিও সফলভাবে বাস্তবায়ন করেছেন। তবে মহাত্মা গান্ধী ও বঙ্গবন্ধু শেখ মুজিবুর রহমানের অসহযোগ আন্দোলন পরিচালনা-কৌশলে মৌলিক পার্থক্য আছে। স্বাধীনতা আন্দোলন শান্তিপূর্ণ রাখার ব্যাপারে গান্ধীজি ছিলেন অনঢ়। কিন্তু বঙ্গবন্ধু প্রয়োজনে রণমূর্তি ধারণ করতে দ্বিধাবোধ করেননি। তিনি নেতাজী সুভাষচন্দ্র বসুর মতো সশস্ত্র সংগ্রামের পক্ষে ছিলেন, কিন্তু কৌশলের প্রয়োজনে শান্তিপূর্ণ অসহযোগ সফলভাবে বাস্তবায়ন করেছেন। তিনি মানুষের সম্পৃক্ততায় বিশ্বাস করতেন, বিশ্বাস করতেন জনমতের ওপর, রাজনীতি করতেন একে কেন্দ্র করেই। 
জনসম্পৃক্ততা
বঙ্গবন্ধু শেখ মুজিবুর রহমানের অন্যতম কৌশল ছিল সর্বোচ্চ জনসম্পৃক্ততা। তিনি মাত্র ২৯ বছর বয়সে আওয়ামী মুসলিম লীগের জয়েন্ট সেক্রেটারি বা যুগ্ম সম্পাদক। তখন তিনি কারাগারে। মুক্তি পেতে না পেতেই নতুন মিশন- পূর্ব পাকিস্তানে আওয়ামী লীগ যে লক্ষ্য-উদ্দেশ্য নিয়ে গঠিত হয়েছে, পশ্চিম পাকিস্তানের সমমনা গণতান্ত্রিক শক্তিকেও তাতে শামিল করে পাকিস্তানভিত্তিক একক রাজনৈতিক দল গঠন করতে হবে। এ মিশন নিয়ে আওয়ামী লীগ সভাপতি মওলানা আবদুল হামিদ খান ভাসানীর নির্দেশে গেলেন পশ্চিম পাকিস্তান। তিনি এ দায়িত্ব পালন করতে পেরেছিলেন। কিন্তু পূর্ব পাকিস্তানে ফিরে আসার পর তার স্থান হয় কারাগারে- একটানা প্রায় আড়াই বছর।
এ-সময়ের মধ্যেই ২১ ফেব্রুয়ারির অমর গাঁথা রচিত হয়ে গেছে। কারাগারে কিংবা মাঝেমধ্যে ঢাকা মেডিকেল হাসপাতালে থাকার সুযোগে তিনি নিজেকে কেবল আন্দোলনেই সম্পৃক্ত রাখেননি, যথাযথ দিক-নির্দেশনাও দিয়েছেন। ১৯৫২ সালের ২১ ফেব্রুয়ারি বাংলাকে পাকিস্তানের অন্যতম রাষ্ট্রভাষা করার দাবিতে হরতাল কর্মসূচি ঘোষণা করা হলে তিনি জেলে থেকেই তাতে একাত্মতা ঘোষণার জন্য অনশন কর্মসূচি গ্রহণ করেন। এ আন্দোলন সর্বত্র ছড়িয়ে পড়েছে এবং তাতে সব শ্রেণি-পেশার মানুষ অংশ নিচ্ছে- এমনটিই তিনি চেয়েছিলেন।
‘জনসমর্থন ছাড়া বিপ্লব হয় না'- আমার দেখা নয়াচীন গ্রন্থে তিনি লিখেছেন। ১৯৫৬ সালে পূর্ব পাকিস্তানে আওয়ামী লীগ মন্ত্রিসভা গঠিত হয়। যুক্তফ্রন্টে আওয়ামী লীগেরই ছিল বিপুল সংখ্যাগরিষ্ঠতা। কিন্তু পাকিস্তানের ক্ষমতাসীনরা তাদের হাতে ক্ষমতা দিতে চায়নি। দিনের পর দিন রাজপথের সংগ্রামের কারণে তারা অবস্থান পরিবর্তনে বাধ্য। আর এই আন্দোলন সংগঠনের প্রধান কৃতিত্ব ছিল দলের সাধারণ সম্পাদক শেখ মুজিবুর রহমানের। সে-সময়ের সান্ধ্য দৈনিক ‘চাষী’ খবর দিয়েছিল এভাবে আওয়ামী লীগ রাজপথের আন্দোলন জোরদার করতে থাকে। ৪ সেপ্টেম্বর ১৪৪ ধারা অমান্য করে প্রাদেশিক রাজধানীতে ক্ষুধার্ত মানুষের মিছিল বের হয়। গুলিতে কয়েকজন হতাহত হয়। গুলিতে নিহত একজনের লাশ নিয়ে প্রাদেশিক আওয়ামী লীগ সাধারণ সম্পাদক শেখ মুজিবুর রহমানের নেতৃত্বে বিশাল মিছিল রাজপথ প্রদক্ষিণ করে।
প্রকৃতপক্ষে এ আন্দোলনের মধ্য দিয়ে তরুণ নেতা শেখ মুজিবুর রহমান জনসমর্থনপুষ্ট ও সর্বমহলে গ্রহণযোগ্য নেতা হিসেবে বের হয়ে আসেন। রাজপথের আন্দোলন তীব্র থেকে তীব্র হয়ে ওঠার প্রেক্ষাপটে প্রাদেশিক গভর্নর শেরে বাংলা এ কে ফজলুল হক ৬ সেপ্টেম্বর আওয়ামী লীগ নেতা আতাউর রহমান খানকে নতুন মন্ত্রিসভা গঠনের আহ্বান জানান। আওয়ামী লীগের পাঁচজন, কংগ্রেস থেকে দুজন, গণতন্ত্রী দল থেকে একজনসহ মোট ১১ জন নিয়ে তিনি মন্ত্রিসভা গঠন করেন। শেখ মুজিবুর নিযুক্ত হন শিল্প, বাণিজ্য, পল্লি উন্নয়ন ও শ্রম দফতরের মন্ত্রী হিসেবে।
আওয়ামী লীগ প্রতিষ্ঠার পর থেকেই একটি বিষয় লক্ষ্য করা গেছে- জেলা-মহকুমা-থানা পর্যায়ে তিনি বারবার ছুটে গেছেন। কর্মীদের সঙ্গে মতবিনিময় করেছেন, জনসমাবেশে বক্তব্য রেখেছেন। দল ক্ষমতায় থাকার কারণে যে অনুকূল পরিবেশ সৃষ্টি হয়েছিল, সেটা তিনি কাজে লাগিয়েছেন দলের গণভিত্তি প্রসারের জন্য। এর সুফল মিলেছে ১৯৫৮ সালে আইয়ুব খানের সামরিক শাসন জারির পর। পাকিস্তানি শাসকরা বাঙালিকে গোলাম করে রাখার অপচেষ্টা করেছিল। কিন্তু ১৯৬২, ১৯৬৪, ১৯৬৬ ও ১৯৬৯ সালের প্রবল ছাত্র-গণআন্দোলন সেটা নস্যাৎ করে দেয়।
এ-সময়ের অভিজ্ঞতায় বঙ্গবন্ধু আরও একটি বিষয়ে নিশ্চিত হয়েছিলেন- পাকিস্তানের ‘অখণ্ডতা ও সংহতির আবেগ’ নিয়ে পড়ে থাকলে বাঙালির স্বাধিকারের স্বপ্ন পূরণ হবে না। এটাও বুঝে গিয়েছিলেন- কেবল রাজপথের মিছিল-সমাবেশ এবং হরতাল-ঘেরাও-অবরোধ নয়, সশস্ত্র সংগ্রামও সম্ভবত অনিবার্য। স্বাধীনতা সংগ্রাম সফল করে তোলার জন্য কেবল রাজপথের জঙ্গি কর্মী যথেষ্ট নয়, বুদ্ধিজীবী-সংস্কৃতিসেবী-পেশাজীবী- সকলের সক্রিয়তা চাই। প্রতিবেশী ভারতসহ আন্তর্জাতিক মহলের সমর্থন-সহযোগিতাও গুরুত্বপূর্ণ। প্রতিটি ক্ষেত্রেই প্রস্তুতি শুরু করে দিয়েছিলেন তিনি।
নির্বাচন
সংগঠন গুছিয়ে তোলার প্রতিও ছিল সমান মনোযোগ। ষাটের দশকের প্রথম দিকের আন্দোলনে ছাত্র-ছাত্রীদের অংশগ্রহণ ছিল বাপক। কিন্তু ১৯৬৬ সালের ৭ জুনের ঐতিহাসিক হরতালে আদমজী-ডেমরা-তেজগাঁও-টঙ্গী অঞ্চলের শ্রমিকরা ব্যাপকভাবে অংশগ্রহণ করে। এটা ছিল ষাটের দশকের শুরু থেকেই শ্রমিকদের সংগঠিত করার জন্য বঙ্গবন্ধুর সচেতন উদ্যোগের ফল। ঊনসত্তরের ২৪ জানুয়ারির গণ-অভ্যুত্থানও সংঘটিত হতে পেরেছিল শ্রমিকরা বিশাল বিশাল মিছিল নিয়ে ঢাকার রাজপথে চলে আসার কারণে। ছাত্র ও সরকারি-বেসরকারি প্রতিষ্ঠানের অফিসার ও কর্মচারীদের সঙ্গে অভিন্ন কণ্ঠে তারা দাবি তোলে- আগরতলা মামলা তুলে নাও। শেখ মুজিবের মুক্তি চাই। পিন্ডি না ঢাকা ঢাকা ঢাকা, পদ্মা-মেঘনা-যমুনা তোমার আমার ঠিকানা স্লোগানের সঙ্গেও তারা একাত্ম অনুভব করে।
বঙ্গবন্ধুর আন্দোলন কৌশলের অবিচ্ছেদ্য অংশ ছিল নির্বাচন। ১৯৫৪ সালে এটা আমরা দেখেছি। ১৯৬৫ সালের ২ জানুয়ারির প্রেসিডেন্ট নির্বাচনে ফিল্ড মার্শাল আইয়ুব খানকে চ্যালেঞ্জ জানানো হয়েছিল ফাতেমা জিন্নাহকে সামনে রেখে। এ নির্বাচন উপলক্ষে তিনি পূর্ব পাকিস্তানের সর্বত্র সভা-সমাবেশ করেন।
১৯৭০ সালের নির্বাচনকে তিনি ৬-দফা ইস্যুতে গণভোট হিসেবে গ্রহণ করেছিলেন। জনসমর্থন সংগঠিত করার জন্য তিনি ছুটে গেছেন শহর-বন্দর-গ্রাম, বাংলার আনাচে-কানাচে। সামনে কঠিন লড়াই- এ বার্তা সে-সময়েই তিনি দিতে পেরেছেন এবং জনগণও তা উপলব্ধি করেছেন। নির্বাচন অনুষ্ঠানের ঠিক তিন মাসের দিন ৭ মার্চ তৎকালীন রেসকোর্স ময়দানে ‘এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম’- এমন দ্ব্যর্থহীন ঘোষণার প্রতি যে স্বতঃস্ফূর্ত সমর্থন মেলে, তার প্রেক্ষাপট তো তৈরি হয়েই ছিল। তিনি সমবেত লাখ লাখ মানুষের কাছে প্রশ্ন রেখেছেন আমার প্রতি আপনাদের আস্থা আছে? মুহূর্তে সমর্থনসূচক বার্তা মিলেছে।
এই আস্থা গড়ে উঠেছে পাকিস্তানের ২৩ বছরে বাঙালি জাতির মুক্তির জন্য তার নিরলস স্বপ্ন ও সাধনার জন্য এবং এ লক্ষ্য অর্জনে সময়োপযোগী কর্মসূচি ও কর্মকৌশল অনুসরণে দৃঢ়সংকল্পবদ্ধ থাকার কারণে। তিনি যে ‘বাংলাদেশ’ চাইছেন, সেটা স্পষ্ট করে দিয়েছিলেন ১৯৬৯ সালের ৫ ডিসেম্বর হোসেন শহীদ সোহরাওয়ার্দীর মৃত্যুবার্ষিকীর অনুষ্ঠানে। নিষ্ঠুর সামরিক শাসনের বিরুদ্ধে এমন ঘোষণা ‘রাষ্ট্রদ্রোহিতা’, সেটা তার চেয়ে আর ভালো কেই-বা জানতেন। কিন্তু ততদিনে তো নিশ্চিত হয়ে গেছেন- বাঙালি স্বাধিকার চায়। কেউ তাকে দাবায়ে রাখতে পারবে না।
সশস্ত্র আন্দোলন এবং অসহযোগ
১৯৭১ সালের ১ মার্চ যখন স্বাধীনতার চূড়ান্ত সংগ্রাম শুরু হলো, বিন্দুমাত্র দ্বিধায় পড়েননি জাতির পিতা। ৩ মার্চের নির্ধারিত জাতীয় পরিষদ অধিবেশন অনির্দিষ্টকাল স্থগিত ঘোষণার মুহূর্ত থেকেই পূর্ব পাকিস্তান পরিণত হয় বাংলাদেশ নামক রাষ্ট্রে। বাঙালির স্বাধীনতার স্বপ্ন পূরণে যে কোনো ত্যাগ স্বীকারে প্রস্তুত, সেটা তিনি জানিয়ে দেন। বাংলাদেশ-এর সর্বত্র স্বাধীনতার সমর্থনে শুরু হয় মিছিল-সমাবেশ। প্রতিটি কর্মসূচি ছিল শান্তিপূর্ণ। জনগণকে জাতির পিতা প্রস্তুত করেছিলেন বলেই একসঙ্গে গোটা দেশ প্রায় একসঙ্গে রাজপথে নেমে এসেছিল। পরদিন ঢাকা বিশ্ববিদ্যালয় বটতলায় স্বাধীন বাংলা ছাত্র সংগ্রাম পরিষদের উদ্যোগে আয়োজিত ছাত্র-জনতার বিশাল সমাবেশে তোলা হয় স্বাধীনতার পতাকা, ১৭ এপ্রিল বাংলাদেশের প্রথম সরকার এ পতাকাকে অভিবাদন জানিয়েই শপথ গ্রহণ করে। ১ মার্চ দুপুর থেকে বঙ্গবন্ধুর নির্দেশই একমাত্র কার্যকরী নির্দেশ। ৩ মার্চ পল্টন ময়দানে স্বাধীন বাংলা ছাত্র সংগ্রাম পরিষদ আয়োজিত বিশাল সমাবেশে তিনি বলেন, আমাদের আন্দোলন সত্যাগ্রহ, অসহযোগ। শান্তিপূর্ণভাবে আন্দোলন চলবে।
১ মার্চ থেকেই সামরিক আইন বিধি ও নির্দেশ বাংলাদেশের মানুষ উপেক্ষা করে। ৭ মার্চ রেসকোর্সের সমাবেশ থেকে কার্যত স্বাধীনতা ঘোষণার আগেই আদালতের বিচারক, সরকারি ও আধাসরকারি প্রতিষ্ঠানের কর্মকর্তা, পাকিস্তান সশস্ত্র বাহিনীর বেশিরভাগ বাঙালি সদস্য, আইনশৃঙ্খলা বাহিনীর সদস্য, সংবাদপত্র-বেতার-টেলিভিশন কর্মী থেকে সর্বস্তরের জনতার যাবতীয় নির্দেশনা গ্রহণ করতে থাকে বঙ্গবন্ধুর ধানমন্ডি ৩২ নম্বর সড়কের ৬৭৭ নম্বর বাড়িকে কেন্দ্র করে পরিচালিত ‘বিকল্প সরকারের কাছ থেকে’। বঙ্গবন্ধুর সরকারের আইনগত বৈধতা ছিল। কারণ জনগণ ১৯৭০ সালের ৭ ডিসেম্বরের নির্বাচনে বঙ্গবন্ধুকে কেবল ‘বাংলাদেশ’ নয়, গোটা পাকিস্তানের নিরঙ্কুশ সংখ্যাগরিষ্ঠতা প্রদান করেছিল।
৭ মার্চ রেসকোর্সের ঐতিহাসিক সমাবেশের পর শুরু হয় অসহযোগ আন্দোলনের দ্বিতীয় পর্যায়। সামরিক সরকার নিয়ন্ত্রিত বেতার-টেলিভিশন-সংবাদপত্র সামরিক কর্তৃপক্ষের নির্দেশ কেবল উপেক্ষা করেনি, একইসঙ্গে প্রচার করে বঙ্গবন্ধুর নির্দেশ। বলা যায়, বঙ্গবন্ধুর সরকার একদিকে ছিল আইনসম্মত এবং গোটা বাংলাদেশ ভূণ্ডের ওপর একইসঙ্গে তার কার্যকর কর্তৃত্ব নিয়েও কোনো সংশয় ছিল না।
অসহযোগ আন্দোলন চলাকালেই তিনি ভবিষ্যৎ বাংলাদেশের প্রশাসনিক-অর্থনৈতিক কার্যক্রম পরিচালনার কাজ শুরু করেন। রাজনীতি, অর্থনীতি ও প্রশাসন- বিভিন্ন বিষয় দেখাশোনার জন্য দায়িত্ব দেন পৃথক পৃথক বিশেষজ্ঞ দলকে।
বঙ্গবন্ধু বাংলাদেশ রাষ্ট্রের কার্যকর প্রশাসনিক কর্তৃত্ব নিশ্চিত করার পাশাপাশি আরও একটি বিষয়ে মনোযোগী হন- ‘প্রত্যেক ঘরে ঘরে দুর্গ গড়ে তোল’, এ নির্দেশকে বাস্তবে রূপদান। অসহযোগ আন্দোলন শান্তিপূর্ণ রাখার বিষয়ে তিনি ছিলেন দৃঢ় সংকল্পবদ্ধ। একইসঙ্গে স্বাধীনতার জন্য অস্ত্র ধারণ করতে হলে সেটাই করা হবে, এ বিষয়েও কোনো সংশয় তার মনে ছিল না। ছাত্রছাত্রীরা ঢাকা বিশ্ববিদ্যালয় ও প্রকৌশল বিশ্ববিদ্যালয়ের মাঠে প্রকাশ্যে সামরিক প্রশিক্ষণ শুরু করে। অস্ত্র হাতে রাজপথে মিছিল বের হয়। সংবাদপত্রে এ বিষয়ে সচিত্র প্রতিবেদন প্রকাশিত হয়। বাংলাদেশের সর্বত্রও সশস্ত্রযুদ্ধের প্রশিক্ষণ শুরু হয়। নারীরাও দলে দলে এতে এতে অংশ নেয়। সশস্ত্র বাহিনীর বাঙালি সদস্য, পুলিশ-ইপিআর-আনসার বাহিনীর বর্তমান ও অবসরপ্রাপ্ত সদস্যরা বঙ্গবন্ধুর নেতৃত্বে স্বাধীনতা সংগ্রামের সঙ্গে একাত্মতা ঘোষণার পাশাপাশি উৎসাহীদের অস্ত্রচালনা শিক্ষা দিতে শুরু করে। প্রকৃতপক্ষে গোটা দেশ জেগে ওঠে এক নতুন উন্মাদনায়- প্রয়োজনে রক্ত দেব, স্বাধীনতা আনবই।
অসহযোগ আন্দোলনের এক পর্যায়ে পাকিস্তানের প্রেসিডেন্ট জেনারেল ইয়াহিয়া খান বঙ্গবন্ধুর সঙ্গে আলোচনার প্রস্তাব দেন এবং ঢাকায় আসার আগ্রহের কথা বলেন। বঙ্গবন্ধু তাকে স্বাগত জানাবেন কিনা, দেশি-বিদেশি সাংবাদিকরা এ প্রশ্ন জিজ্ঞেস করলে তিনি যে উত্তর দেন তাতে রাজনৈতিক প্রজ্ঞা ও দূরদৃষ্টির যেমন পরিচয় মেলে, একইসঙ্গে কূটনীতির ভাষাও যে তিনি কতটা রপ্ত করে ফেলেছেন সেটা উপলব্ধি করতেও কারও সমস্যা হয় না। তিনি বলেছিলেন, ‘বাঙালিরা অতিথিপরায়ণ। পাকিস্তানের প্রেসিডেন্ট ইয়াহিয়া খান অতিথি হিসেবে ঢাকা আসলে তাকে আমরা অতিথি হিসেবে অবশ্যই স্বাগত জানাব।’
আমরা জানি, এক দেশের রাষ্ট্র বা সরকারপ্রধান অন্য দেশ সফরে গেলে অতিথি হিসেবে গণ্য হন। ইয়াহিয়া খানকে বাঙালিরা অতিথি হিসেবে স্বাগত জানাবে- এই ঘোষণার মধ্য দিয়ে বঙ্গবন্ধু স্পষ্ট করে দিয়েছিলেন যে বাংলাদেশ স্বাধীন ও সার্বভৌম সত্তায় আবির্ভূত হয়েছে।
তার এই ঘোষণা যে নিছক কথার কথা ছিল না, অসহযোগ আন্দোলন আরও সংগঠিতভাবে অগ্রসর করে নেওয়ার জন্য বঙ্গবন্ধুর পক্ষ থেকে যে ৩৫-দফা নির্দেশনা জারি করা হয়, সেটা প্রকাশের তারিখ থেকেও স্পষ্ট। বঙ্গবন্ধুর সঙ্গে আলোচনার জন্য ইয়াহিয়া খান ঢাকা আসেন ১৫ মার্চ এবং সেদিন থেকেই এটা কার্যকর করা হয়। সরকারি প্রতিষ্ঠান, শিক্ষাপ্রতিষ্ঠান, আইনশৃঙ্খলা বাহিনী, বন্দর, আমদানি বাণিজ্য, রেলওয়ে, সড়ক পরিবহন, ডাক ও টেলিফোন বিভাগ, বেতার-টেলিভিশন-সংবাদপত্র, হাসপাতাল, বিদ্যুৎ-গ্যাস-পানি, কৃষি, সেচ, নির্মাণকাজ, সাহায্য-পুনর্বাসন, সরকারি প্রতিষ্ঠানের বেতন, ট্রেজারি কার্যক্রম, কেন্দ্রীয় ব্যাংক ও বাণিজ্যিক ব্যাংক, খাজনা ও কর আদায় না করা- সব কিছুই ছিল এর আওতায়। বলা যায়, ৩৫-দফা ছিল সার্বভৌম সরকারের নির্দেশনা। বাংলাদেশের সর্বত্র এটা মান্য করা হয়।
একইসঙ্গে এটাও লক্ষ্য করি আমরা- অসহযোগ আন্দোলন চলছে। কিন্তু যানবাহন চলাচল স্বাভাবিক। ৬ মার্চের পর আর হরতাল ডাকা হয়নি। মানুষের যেন দুর্ভোগ সৃষ্টি না হয়, সেটা ছিল মনোযোগের কেন্দ্রে। অর্থনৈতিক কর্মকাণ্ড যেন থেমে না যায়, সে-বিষয়েও লক্ষ্য ছিল। 
﻿﻿﻿﻿শেখ মুজিবুর রহমানের আবির্ভাব বাংলাদেশের ইতিহাসের সবচেয়ে বড় ঘটনা। বঙ্গবন্ধুর কৃতিত্ব একটি ভাষাভিত্তিক অসাম্প্রদায়িক স্বাধীন রাষ্ট্র প্রতিষ্ঠার মধ্যে সীমাবদ্ধ নয়। রাজনৈতিক ইতিহাসে তিনি রূপকথার নায়কের মতোই উজ্জ্বল। পৃথিবীর ইতিহাসে স্বাধীন রাষ্ট্র প্রতিষ্ঠায় ইতালিতে ম্যাটসিনি ও গ্যারিবন্ডি, মার্কিন যুক্তরাষ্ট্রে জর্জ ওয়াশিংটন ও ভারতের মহাত্মা গান্ধী যেমন; বাংলাদেশের স্বাধীনতার জন্য বঙ্গবন্ধু শেখ মুজিবুর রহমানও তেমনই একজন মহানায়ক। স্বাধীনতার পর নতুন একটি সংবিধান প্রণয়ন করে দেশের জনগণকে স্থিতিশীলতা এনে দেওয়াই ছিল তার মূল লক্ষ্য।
 
স্বাধীনতা অর্জনের ক্ষেত্রে বঙ্গবন্ধুর কাছে মূল লক্ষ্য ছিল পুরোনো পাকিস্তানি শাসন-শোষণের রাজনৈতিক, আর্থসামাজিক ও সাংস্কৃতিক কাঠামো ভেঙে ফেলা। এবং দুঃখী ও মেহনতি মানুষের রাজনীতি, গণমানুষের স্বার্থে সমাজতান্ত্রিক অর্থনীতি, নিজ দেশের সংস্কৃতি প্রতিষ্ঠার মাধ্যমে স্বপ্নের সোনার বাংলা বাস্তবায়ন। তাই বঙ্গবন্ধু বলতেন, 'আমরা চাই শোষিতের গণতন্ত্র, আমরা চাই না শোষকের গণতন্ত্র।' বঙ্গবন্ধু শোষিতের গণতন্ত্র বলতে এমন গণতন্ত্রকে বুঝতেন, যা শোষিত মানুষের জন্য। শোষিত মানুষের স্বার্থে এবং তাদের দ্বারা পরিচালিত। বিশেষ করে কৃষক-শ্রমিক, দুঃখী-মেহনতি মানুষকে যেন কেউ শোষণ করতে না পারে। বঙ্গবন্ধু শোষণমুক্ত সোনার বাংলা গঠনের প্রাথমিক ভিত্তি হিসেবে জাতীয় ঐক্যের ওপর গুরুত্ব আরোপ করেছিলেন। শ্রেণিবিভক্ত সমাজে পশ্চাৎপদ অবহেলিত বিশাল জনগোষ্ঠী এবং দেশপ্রেমিক ব্যক্তি, দল ও শক্তির সমন্বয়ে জাতীয় ঐক্য গড়ার প্রশ্নে বঙ্গবন্ধু ছিলেন অনড়।
 
১৯৭২ সালের শুরুর দিকে আওয়ামী লীগ নেতারা দলের এক নতুন ভাবাদর্শ প্রচার করতে শুরু করে। বঙ্গবন্ধু ঘোষিত জাতীয়তাবাদ, গণতন্ত্র, সমাজতন্ত্র ও ধর্মনিরপেক্ষতা- এই রাষ্ট্রীয় মূলনীতির ওপর ভিত্তি করে সৃষ্ট এই তত্ত্বের নাম হয় মুজিববাদ। দেশব্যাপী মুজিববাদের প্রচারাভিযানে আওয়ামী লীগের নেতাকর্মীরা ঘোষণা করেন যে- এই তত্ত্বের লক্ষ্য হলো বাঙালি জাতিকে সংহত করা।
 
মুজিববাদ সম্পর্কে বঙ্গবন্ধুর ব্যাখ্যা ছিল নিম্নরূপ, ‘মুজিববাদকে ভাবাদর্শ হিসেবে ধরতে গলে দার্শনিকদের তার ব্যাখ্যা দিতে হবে। আমি শুধু মুজিববাদ নামে যা আখ্যায়িত করা হয়েছে, সে সম্পর্কে নিজে যা বুঝি, তা বলতে পারি। সবার আগে আমি বিশ্বাস করি গণতন্ত্র, গণতন্ত্রে বিশ্বাসের সাথে সাথে আমি দৃঢ়ভাবে বিশ্বাস করি যে, শুধু শোষণমুক্ত সমাজেই গণতন্ত্রের বিকাশ সম্ভব। ঠিক এ জন্যই আমি গণতন্ত্রের সাথে সমাজতন্ত্রের কথা বলি। আমি আরো বিশ্বাস করি যে, বাংলাদেশে যত ধর্ম আছে, তার সবগুলোর সমঅধিকার থাকবে। এর অর্থ  আমি বুঝি ধর্মনিরপেক্ষতা, ধর্মপালনের স্বাধীনতা। শেষে, সবচেয়ে গুরুত্বপূর্ণ যা, তা হলো বাঙালি সংস্কৃতি, ভাষা, কৃষ্টি এবং সমগ্র বাঙালি পরিবেশে অনুপ্রেরণা জোগানোর প্রয়োজনীয়তা। যাকে আমি জাতীয়তাবাদ বলে আখ্যায়িত করি। (সূত্র: গণপ্রজাতন্ত্রী বাংলাদেশের সংবিধান, প্রস্তাবনা)
 
১৯৭২ সালের ১৭ ও ১৮ ফেব্রুয়ারি স্বাধীন বাংলাদেশে বঙ্গবন্ধুর নেতৃত্বে ক্ষমতাসীন আওয়ামী লীগের প্রথম কেন্দ্রীয় কার্যনির্বাহী সংসদের সভা অনুষ্ঠিত হয়। সভায় রাষ্ট্রীয় মূলনীতি হিসেবে বাঙালি জাতীয়তাবাদ, গণতন্ত্র, অসাম্প্রদায়িকতা ও সমাজতন্ত্রকে নির্বাচন করা হয়। এই চার মূলনীতির ভিত্তিতে স্বাধীন বাংলাদেশ গড়ে তোলার অঙ্গীকার করা হয়।
 
বাংলাদেশের সংবিধানেও কতকগুলো রাষ্ট্রীয় মৌলিক নীতি নির্ধারণ করা হয়েছে। বাংলাদেশের মহান সংবিধানের প্রস্তাবনায় বলা হয়েছে যে, যে সকল মহান আদর্শ বা চেতনা আমাদের বীর বাঙালি জাতিকে জাতীয় মুক্তি সংগ্রামে আত্মনিয়োগ ও বীর শহীদদের প্রাণ উৎসর্গ করতে উদ্বুদ্ধ করেছিল তা হলো-জাতীয়তাবাদ, সমাজতন্ত্র, গণতন্ত্র এবং ধর্মনিরপেক্ষতাবাদ ও অসাম্প্রদায়িকতা এই মহান সংবিধানের মূলনীতি হবে। ১৯৭২ সালের মূল সংবিধানের দ্বিতীয় ভাগে ৮নং অনুচ্ছেদ থেকে ২৫নং অনুচ্ছেদ পর্যন্ত রাষ্ট্র পরিচালনার মূলনীতিসমূহ সন্নিবেশিত করা হয়েছে।
 
১. জাতীয়তাবাদ
 
বাঙালি জাতীয়তাবাদ হলো বাঙালি থেকে বাংলাদেশ। বাঙালিরা দীর্ঘ ৯ মাস যুদ্ধ করে বাংলাদেশের সৃষ্টি করেছেন। তা করেছেন হাজার বছরের শ্রেষ্ঠ বাঙালি বঙ্গবন্ধু শেখ মুজিবুর রহমানের কালজয়ী নেতৃত্বে। বাঙালিদের এ যুদ্ধ হাজার বছরের সংগ্রামের ঘনীভূত রূপ। তাই ব্যাপকভাবে বলতে গেলে বাঙালি জাতীয়তাবাদ হলো বাঙালি জাতির প্রায় সাড়ে পাঁচ হাজার বছরের ইতিহাসের বিকশিত গতিধারার রূপায়ণ। এর পরিধি অসীম। জাতীয়তাবাদের ভিত্তিতে বাঙালি জাতি ঝাঁপিয়ে পড়েছিল চরম মরণ-সংগ্রামে।
 
আমাদের মহান সংবিধানের প্রধান চারটি স্তম্ভের মধ্যে একটি অন্যতম স্তম্ভ জাতীয়তাবাদ। অভিন্ন ভৌগোলিক সীমারেখার মধ্যে একই ভাষা, সাহিত্য, সংস্কৃতি, ইতিহাস ও ঐতিহ্যে লালিত, বাঙালি জাতি ভাষা আন্দোলনের সময় থেকে নিজেদের ঐতিহ্য ও মননে পাকিস্তানি জনগোষ্ঠী থেকে আলাদা মনে করতে শুরু করে। বাঙালি সাধারণ জনতা ঐক্যবদ্ধভাবে মুক্তি সংগ্রামের মহান চেতনায় উদ্বুদ্ধ হয়ে দেশের স্বাধীনতা ও সার্বভৌমত্ব প্রতিষ্ঠা করে।
 
তাই আমাদের সংবিধানের ৯নং অনুচ্ছেদে বলা হয়েছে, ভাষাগত ও সংস্কৃতিগত একক সত্তাবিশিষ্ট, যা বাঙালি জাতি ঐক্যবদ্ধ ও সংকল্পবদ্ধ সংগ্রাম করে জাতীয় মুক্তিযুদ্ধের মাধ্যমে বাংলাদেশের স্বাধীনতা ও সার্বভৌমত্ব অর্জন করেছিলেন সেই বাঙালি জাতির ঐক্য ও সংহতি হবে বাঙালি জাতীয়তাবাদের ভিত্তি। বাঙালি জাতির ঐক্য ও সংহতির মূলে রয়েছে ভাষা, সাহিত্য ও সংস্কৃতির অভিন্নতা। বাঙালিরা একটি স্বতন্ত্র জাতি। এই জাতীয়তাবাদের ওপর ভিত্তি করেই ঐক্যবদ্ধ সংগ্রামের মাধ্যমে তারা বিশ্বের মানচিত্রে স্বাধীন জাতি হিসেবে আত্মপ্রকাশ করে। বস্তুত আমরা বাঙালি, বাংলা আমাদের মাতৃভাষা, বাংলাদেশ আমাদের মাতৃভূমি। আমরা একটি স্বতন্ত্র, স্বাধীন জাতি। এ স্বাতন্ত্র্যবোধ ও স্বকীয়তাই আমাদের এক সুদৃঢ় ঐক্যে ঐক্যবদ্ধ করেছে।
 
২. সমাজতন্ত্র
 
বঙ্গবন্ধু মনে করতেন- দুর্নীতি প্রথাগত এবং উত্তরাধিকারসূত্রে প্রাপ্ত পুঁজিবাদী শাসনব্যবস্থার একটি প্রক্রিয়াজাত ফলাফল। সেজন্য বঙ্গবন্ধু ঘুণে ধরা পুঁজিবাদী সমাজকে ভেঙে নতুন সমাজতান্ত্রিক সমাজ গঠনের লক্ষ্যে বাকশাল কর্মসূচি গ্রহণ করেছিলেন।
 
প্রচলিত গণতান্ত্রিক পদ্ধতিতে রাজনৈতিক ও আর্থসামাজিক ক্ষেত্রে অর্থ সম্পদের অবাধ ও মুক্ত প্রতিযোগিতা চলে। দরিদ্র জনসাধারণ এ ধরনের প্রতিযোগিতায় সমান সুযোগ পায় না। শুধু সমাজতান্ত্রিক ব্যবস্থায় জনগণের রাজনৈতিক ও অর্থনৈতিক প্রতিযোগিতায় অংশগ্রহণের সুযোগ থাকে এবং তখনই আর্থসামাজিক, মানবাধিকার ও জনগণতন্ত্র প্রতিষ্ঠার নিশ্চয়তা আসতে পারে। সেই সমাজতন্ত্র প্রতিষ্ঠার জন্য শোষণহীন সমাজব্যবস্থা গড়তে চেয়েছেন বঙ্গবন্ধু।
 
বাংলাদেশর সমাজতন্ত্রের প্রসঙ্গে বঙ্গবন্ধু বলেছেন, 'আমাদের সমাজতন্ত্র মানে শোষণহীন সমাজ। সমাজতন্ত্র আমরা দুনিয়া থেকে হাওলাত করে আনতে চাই না। এক এক দেশ, এক এক পন্থায় সমাজতন্ত্রের দিকে এগিয়ে চলেছে। সমাজতন্ত্রের মূলকথা হলো, শোষণহীন সমাজ। সেই দেশের কী ক্লাইমেট, কী ধরনের অবস্থা, কী ধরনের মনোভাব, কী ধরনের আর্থিক অবস্থা, সব কিছু বিবেচনা করে স্টেপ বাই স্টেপ এগিয়ে যেতে হয় সমাজতন্ত্রের দিকে। রাশিয়া যে পন্থা অবলম্বন করেছে, চীন তা করে নাই, সে অন্যদিকে চলেছে। রাশিয়ার পার্শ্বে বাস করেও যুগোস্লাভিয়া, রুমানিয়া, বুলগেরিয়া তাদের দেশের এনভাইরমেন্ট নিয়ে, তাদের জাতির ব্যাক গ্রাউন্ড নিয়ে, সমাজতন্ত্রের অন্য পথে এসেছে। মধ্যপ্রাচ্যে যান- ইরাক একদিকে এগিয়ে চলেছে, আবার মিসর অন্যদিকে চলেছে।
 
মহান সংবিধানের অন্যতম একটি মূলনীতি হলো সমাজতন্ত্র। বাংলাদেশে একটি শোষণমুক্ত এবং সাম্যবাদী সমাজব্যবস্থা নিশ্চিতভাবে প্রতিষ্ঠা করার উদ্দেশ্যে সমাজতান্ত্রিক অর্থনৈতিক ব্যবস্থা কায়েম করার কথা বলা হয়েছে। সংবিধানের ১০নং অনুচ্ছেদে বর্ণিত আছে যে, মানুষের ওপর মানুষের শোষণের অবসান করে ন্যায়ানুগ সমাজব্যবস্থা প্রতিষ্ঠা করার উদ্দেশ্যে শোষণহীন সমাজব্যবস্থা কায়েম করা হবে। সমাজতন্ত্রের ব্যাখ্যা প্রসঙ্গে সংবিধানে উল্লেখ করা হয় যে, রাষ্ট্র তার প্রয়োজনে যেকোনো ধরনের সম্পত্তিকে রাষ্ট্রীয় মালিকানাধীনে গ্রহণ করতে পারবে। সংবিধানে আরও উল্লেখ করা হয়েছে যে, মেহনতি মানুষকে সকল প্রকার শোষণ ও বঞ্চনা থেকে মুক্তি দেওয়া হবে। রাষ্ট্রের উৎপাদন ও বণ্টন ব্যবস্থার মালিক হবে জনগণ তথা রাষ্ট্র। আইনের ধারা আরোপিত সীমার মধ্যে ব্যক্তিগত মালিকানার বিধানও রাখা হয়।
 
৩. গণতন্ত্র
 
বঙ্গবন্ধুর শোষিতের গণতন্ত্র হলো এমন এক গণতন্ত্র, যা গরিব মানুষের জন্য, তাদের স্বার্থে এবং তাদের দ্বারা পরিচালিত। এর অর্থ হল এই যে, আজকে যে প্রচলিত গণতন্ত্র রয়েছে, যেখানে সংখ্যালঘিষ্ঠ কতিপয় ধনীক চক্র রাষ্ট্রক্ষমতাকে দখল করে আছে, এবং তাদের স্বার্থে ব্যবহার করছে। এর পরিবর্তে সংখ্যাগরিষ্ঠ বিপুল গণ-মানুষ সেই ব্যবস্থাটাকে বদলে দিয়ে রাষ্ট্রপরিচালনায় সরাসরি অংশ নেবে, এবং সংখ্যাগরিষ্ঠ জনগণের জন্য রাষ্ট্রযন্ত্র কাজ করবে। 
 
জাতির পিতা বঙ্গবন্ধু শেখ মুজিবুর রহমান পরিষ্কারভাবে বলেছেন, ''আমরা গণতন্ত্রে বিশ্বাস করি। গণতন্ত্র, সেই গণতন্ত্র যা সাধারণ মানুষের কল্যাণ সাধন করে থাকে। আগেও আমরা দেখেছি যে, গণতন্ত্র যে সব দেশের চলেছে, দেখা যায়, সেই সব দেশে গণতন্ত্র পুঁজিপতিদের প্রটেকশন দেওয়ার জন্য কাজ করে। সেই গণতন্ত্রে আমরা বিশ্বাস করি না। আমরা চাই, শোষিতের গণতন্ত্র এবং সেই শোষিতের গণতন্ত্রের অর্থ হলো- আমরা দেশে যে গণতন্ত্রের বিধিলিপি আছে, তাতে সেসব বন্দোবস্ত করা যাতে এ দেশের দুঃখী মানুষ রক্ষা পায়, শোষকেরা যাতে রক্ষা পায় তার ব্যবস্থা নাই। সেজন্য আমাদের গণতন্ত্রের সঙ্গে অন্যের পার্থক্য আছে। শোষিতকে রক্ষা করার জন্য এই গণতন্ত্র ব্যবহার করা হবে।" 
 
আমাদের সংবিধানের অন্যতম মূলনীতি হচ্ছে গণতন্ত্র এবং স্বৈরশাসনের অবসান। সংবিধানের ১১ নং অনুচ্ছেদে এর ব্যাখ্যা দেওয়া হয়েছে। বলা হয়েছে যে, 'প্রজাতন্ত্র হবে একটি গণতন্ত্র, যেখানে মৌলিক মানবাধিকার ও স্বাধীনতার নিশ্চয়তা থাকবে; মানবসত্তার মর্যাদা ও মূল্যের প্রতি শ্রদ্ধাবোধ নিশ্চিত হবে। গণপ্রজাতন্ত্রী বাংলাদেশের রাষ্ট্রনৈতিক ব্যবস্থা হবে গণতান্ত্রিক। প্রাপ্তবয়স্কদের সার্বজনীন ভোটাধিকারের ভিত্তিতে নাগরিকগণ । রাজনৈতিক কার্যকলাপে অংশগ্রহণ করতে পারবে। নাগরিকদের মৌলিক অধিকার ও ব্যক্তি স্বাধীনতার নিশ্চয়তা থাকবে। আইনের শাসন প্রতিষ্ঠার মাধ্যমে সামাজিক বৈষম্য দূর করাই হবে গণতন্ত্রের লক্ষ্য। রাষ্ট্রীয় মূলনীতি হিসেবে গণতন্ত্র রাজনৈতিক ও সামাজিক জীবন ব্যবস্থার একটি পরিপূর্ণ রূপ নির্দেশ করবে। গণতন্ত্র শুধু শাসনব্যবস্থার রূপ নির্দেশ করবে না, সামাজিক আদর্শ হিসেবেও কার্যকর ভূমিকা পালন করবে। রাষ্ট্র পরিচালনার সকল স্তরে জনপ্রতিনিধিদের দ্বারা সকল কর্মকাণ্ড পরিচালিত হবে।'
 
৪. ধর্মনিরপেক্ষতা ও অসাম্প্রদায়িকতা
 
সংবিধানের অন্যতম মূল আদর্শ বা নীতি ধর্মনিরপেক্ষতা। আমাদের সংবিধানের ১২নং অনুচ্ছেদে ধর্মনিরপেক্ষতার কথা বলা হয়েছে। সেখানে বলা হয়, বাংলাদেশের সকল নাগরিকদের পূর্ণ ধর্মীয় স্বাধীনতা থাকবে। রাজনৈতিক উদ্দেশ্য সাধনের জন্য ধর্মকে ব্যবহার করা যাবে না। প্রত্যেক নাগরিক তার নিজস্ব পছন্দ অনুযায়ী ধর্ম পালন, চর্চা ও প্রচার করতে পারবে। কোনো বিশেষ ধর্মাবলম্বী ব্যক্তির প্রতি রাষ্ট্রীয়ভাবে বিশেষ কোন সুযোগ-সুবিধা দেওয়া বা তার প্রতি কোনো বৈষম্যমূলক আচরণ করা যাবে না। সমাজজীবন হতে সর্বপ্রকার সাম্প্রদায়িকতার অবসান ঘটিয়ে একটি ধর্মনিরপেক্ষ সমাজ ব্যবস্থা কায়েম করা হবে রাষ্ট্রের মূল লক্ষ্য।
 
ধর্মনিরপেক্ষতার অর্থ ধর্মহীনতা নয়। তাই ৭২-এর সংবিধানের ১২ নং অনুচ্ছেদে উল্লেখ করা হয়েছে যে, 'রাষ্ট্র কর্তৃক কোনো ধর্মকে রাজনৈতিক মর্যাদা দান, রাজনৈতিক উদ্দেশ্যে ধর্মের ব্যবহার, কোনো বিশেষ ধর্ম পালনকারী ব্যক্তির প্রতি বৈষম্য বা তার উপর উৎপীড়ন করা হবে না।'
 
১৯৭২ সালের ৭ জুন রেসকোর্স ময়দানে ধর্মনিরপেক্ষতা সম্পর্কে বাঙালি জাতির জনক বঙ্গবন্ধু শেখ মুজিবুর রহমান বলেন, 'বাংলাদেশ হবে ধর্মনিরপেক্ষ রাষ্ট্র। ধর্মনিরপেক্ষ মানে ধর্মহীনতা নয়। মুসলমান মুসলমানের ধর্ম পালন করবে। হিন্দু তার ধর্ম পালন করবে। খ্রিষ্টান তার ধর্ম পালন করবে। বৌদ্ধও তার নিজের ধর্ম পালন করবে। এই মাটিতে ধর্মহীনতা নাই, ধর্মনিরপেক্ষতা আছে। এর একটা মানে আছে। এখানে ধর্মের নামে ব্যবসা চলবে না। ধর্মের নামে মানুষকে লুট করে খাওয়া চলবে না। ধর্মের নামে রাজনীতি করে রাজাকার, আল-বদর পয়দা করা বাংলার বুকে আর চলবে না। সাম্প্রদায়িক রাজনীতি করতে দেওয়া হবে না।'
অসাম্প্রদায়িকতাকে রাষ্ট্রের মূলনীতি হিসেবে গ্রহণের যৌক্তিকতা ব্যাখ্যা করতে গিয়ে বঙ্গবন্ধু আরও বলেন, 'ধর্মনিরপেক্ষতা মানে ধর্মহীনতা নয়। তাতে বাংলার সাড়ে সাত কোটি মানুষের ধর্ম-কর্ম করার অধিকার নিশ্চিত করা হয়েছে। মুসলমানরা তাদের ধর্ম পালন করবে। তাদের বাধা দেওয়ার ক্ষমতা এই রাষ্ট্রের নাই। হিন্দুরা তাদের ধর্ম পালন করবে, কারো বাধা দেওয়ার মতো ক্ষমতা নাই। বৌদ্ধরা তাদের ধর্ম পালন করবে, খ্রিষ্টানরা তাদের ধর্ম পালন করবে। তাদের বাধা দিতে পারবে না। আমাদের শুধু আপত্তি হলো, ধর্মকে কেউ রাজনৈতিক অস্ত্র হিসেবে ব্যবহার করতে পারবে না। ২৫ বছর আমরা দেখেছি ধর্মের নামে জোচ্চরি, ধর্মের নামে বেঈমানি, ধর্মের নামে অত্যাচার, খুন, ব্যভিচার বাংলাদেশের মাটিতে চলেছে। ধর্ম অতি পবিত্র জিনিস। পবিত্র ধর্মকে রাজনৈতিক হাতিয়ার হিসেবে ব্যবহার করা চলবে না।'
পাকিস্তান সৃষ্টির পর, ধর্মকে ঢাল হিসেবে ব্যবহার করে বাংলার মানুষের ওপর জাতিগত ও সাংস্কৃতিক নিপীড়ন শুরু হয়। এর প্রতিবাদে নতুন এক বোধ জাগরিত হতে শুরু তরুণপ্রজন্মের মনে। পরবর্তীতে, জান্তাদের সীমাহীন অর্থনৈতিক শোষণ থেকে মুক্তি ও রাজনৈতিক অধিকার আদায়ের দাবিতে একাট্টা হয়ে ওঠে পুরো বাঙালি জাতি। ছাত্রদের নিয়ে যে আন্দোলন শুরু হয় পঞ্চাশের দশকে, সত্তরের দশকে তাতে সক্রিয়ভাবে যোগ দেয় কৃষক-শ্রমিকসহ আপামর জনতা। ধর্ম-বর্ণ নির্বিশেষে সাত কোটি মানুষ এককণ্ঠে কথা বলতে শুরু করে, আর সেই কন্ঠস্বরটি হলেন শেখ মুজিবুর রহমান। মুক্ত ভূখণ্ডে, স্বাধীনভাবে, শোষণমুক্ত হয়ে বাঁচার জন্য, বঙ্গবন্ধুকে কেন্দ্র করে বাঙালি জাতির মধ্যে নতুন চেতনার যে অদম্য বহির্প্রকাশ ঘটে- সেটাই বাঙালি জাতীয়তাবাদ, যার শুরু ভাষাভিত্তিক সাংস্কৃতিক আন্দোলন দিয়ে এবং চূড়ান্ত গন্তব্য অর্জিত হয় বাংলাদেশের স্বাধীনতার মাধ্যমে।
 
মূলত, ১৯৪৭ সালে দেশভাগের পরে, পাকিস্তানিদের ষড়যন্ত্র বুঝতে পারেন তরুণ নেতা শেখ মুজিবুর রহমান। এসময় থেকেই পৃথক বাংলাদেশ রাষ্ট্রের কথা ভাবতে থাকেন তিনি। ওই বছরের ডিসেম্বরেই, করাচিতে অনুষ্ঠিত এক শিক্ষা সম্মেলনে উর্দুকে পাকিস্তানের রাষ্ট্রভাষা ঘোষণা করা হয়। এর মাধ্যমে রাষ্ট্রের সংখ্যাগরিষ্ঠ ৫৬ ভাগ বাঙালির হাজার বছরের চেতনা, সংস্কৃতি, জীবনাচারকে বলপ্রয়োগ করে দমনের অপচেষ্টা শুরু করে পাকিস্তানিরা। কিন্তু পরিস্থিতির গুরুত্ব অনুধাবন করে, কয়েকদিনের মধ্যেই, ১৯৪৮ সালের ৪ জানুয়ারি, ছাত্রলীগ প্রতিষ্ঠা করেন বঙ্গবন্ধু। এ ব্যাপারে তিনি অসমাপ্ত আত্মজীবনীতে লিখেছেন, '১৯৪৮ সালের পাকিস্তানি শোষকগোষ্ঠী বাংলাভাষার ওপর আঘাত হানলো...। আমরা ভাষার ওপর এ আঘাত সহ্য করতে পারলাম না। তারই ফলশ্রুতিতে ১৯৪৮ সালের ৪ জানুয়ারি ছাত্রলীগের জন্ম হয়। ১১ মার্চ তারিখে ছাত্রলীগের নেতৃত্বে আমরা আন্দোলন শুরু করি। অন্যান্য কয়েকটি সাংস্কৃতিক প্রতিষ্ঠানের সঙ্গে একযোগে আমরা শোষকগোষ্ঠীর আঘাতের মোকাবিলা করি।' মূলত, সেসময় প্রথমত ভাষা ও সংস্কৃতির অধিকার রক্ষার জন্য তরুণপ্রজন্মের মধ্যে স্বজাত্যবোধ জাগিয়ে তুলতে এই উদ্যোগ নেন বঙ্গবন্ধু।
 
১৯৪৮ সালের ১৯ মার্চ পাকিস্তানের গভর্নর মোহাম্মদ আলী জিন্নাহ ঢাকার সোহরাওয়ার্দী উদ্যানে যখন আবারো উর্দুকে পাকিস্তানের রাষ্ট্রভাষা বলে ঘোষণা দেন, তখন ছাত্রদের সঙ্গে নিয়ে এর প্রকাশ্য প্রতিবাদ করে তরুণ নেতা শেখ মুজিব। ভাষা আন্দোলনের জন্য তাকে পরে জেলেও যেতে হয়। তবে এই আন্দোলনের সূচনা করার মাধ্যমে তরুণ নেতা শেখ মুজিবুর রহমান বাঙালির অভিন্ন জাতিসত্তার যে বুনিয়াদ রচনা করেন, তা একটি অখণ্ড জাতিরাষ্ট্র প্রতিষ্ঠার পথ সুগম করে দেয়। স্বাধীনতা অর্জনের বিভিন্ন ধাপে, বাংলার প্রত্যন্ত এলাকার মানুষের মনে পর্যন্ত স্বজাত্যবোধ জাগ্রত হয় এবং তাদের প্রত্যক্ষ অংশগ্রহণে চূড়ান্তভাবে বিকশিত হয় বাঙালি জাতীয়তাবাদ।
 
বঙ্গবন্ধু: বাঙালির স্বপ্নের ফেরিঅলা
 
একদিকে পর্বতশৃঙ্গ, দুই দিকে শিলা ভূমি এবং অন্যদিকে বিশাল জলরাশি; এই হলো বাঙালি জাতির বৃহত্তর ভৌগলিক অবস্থান। হাজার হাজার বছর আগে থেকে এই অঞ্চলের মানুষের জীবনাচার গড়ে উঠেছে লোকায়ত সম্প্রীতি, সহনশীল মিশ্র সংস্কৃতি, স্বনিয়ন্ত্রিত অর্থনীতিকে কেন্দ্র করে। বিভিন্ন ধর্ম-বর্ণের মানুষের মিলিত আবাসভূমি হিসেবেই ইতিহাসে বাংলার পরিচয়। এমনকি আত্মনিয়ন্ত্রণের প্রশ্নে মুঘল আমলেও বারবার বিদ্রোহ হয়েছে এই ভূখণ্ডে। বঙ্গভূমিকে তাই 'বুলগাকপুর' বা বিদ্রোহের নগরী বলে ডাকা হতো সেসময়। পরবর্তীতে ইংরেজ শাসনামলেও বঙ্গভূমির নিয়ন্ত্রণ নিশ্চিত করতে একবার বঙ্গভঙ্গ ও পরে আবার তা রদ করতে হয়েছে। ইংরেজরা এই ভেদনীতির মাধ্যমে কৌশলে বাংলার মানুষের মধ্যে মুসলিম ও হিন্দু জাতীয়তাবাদের ছদ্মবেশে সাম্প্রদায়িকতার বীজ বপন করে এবং তাদের শাসন অব্যাহত রাখে।
 
১৯১৬ সালে লক্ষ্ণৌ চুক্তির মাধ্যমে হিন্দু-মুসলিম সাম্প্রদায়িক সম্প্রীতি ফেরানোর চেষ্টা করা হলেও তা দীর্ঘস্থায়ী হয়নি। পরবর্তীতে ১৯২৩ সালে বেঙ্গল প্যাক্ট করে এই ক্ষতি কাটিয়ে ওঠার চেষ্টা করেন চিত্তরঞ্জন দাস, সুভাষ চন্দ্র বসু, সোহরাওয়ার্দী, শেরে বাংলা ফজলুল হকের মতো বাঘা বাঘা নেতারা। তবে ১৯২৫ সালে চিত্তরঞ্জন দাসের মৃত্যুর মধ্য দিয়ে আবারো অসাম্প্রদায়িক বৃহত্তর বাংলা গঠনের চেষ্টা শেষ হয়ে যায়। বৃহত্তর বঙ্গ বা বাঙালিদের নিয়ে আলাদা রাষ্ট্র গঠনের চিন্তা এই সময়ের মধ্যে ভারতবর্ষের অনেক নেতার মনে এলেও, তা বাস্তবায়ন করার মতো সাহস কারো হয়ে ওঠেনি।
 
কিন্তু হাজার বছর ধরে বাংলার মানুষের মনের মধ্যে যে সুপ্ত বাসনা বহমান ছিল, তাকে সফলভাবে রূপদান করতে সামর্থ্য হন বঙ্গবন্ধু শেখ মুজিবুর রহমান। তিনিই দুই হাজার বছরের ইতিহাসে একমাত্র নেতা, যিনি বাঙালির স্বজাত্যবোধকে পরিপূর্ণভাবে তীব্র জাতীয়তাবাদে রূপান্তরিত করতে পেরেছেন। একারণেই তার ওপরে আস্থা রেখেই সাত কোটি মানুষ একটি স্বাধীন আবাসভূমির জন্য নিজেদের জীবনকে বাজি রাখার দুঃসাহস পায় এবং দীর্ঘ সংগ্রাম এবং রক্তাক্ষয়ী যুদ্ধের পর অবশেষে কাঙ্ক্ষিত স্বাধীনতা অর্জিত হয়।
 
বাঙালি জাতীয়তাবাদের উন্মেষ
 
বাঙালি জাতির প্রতি পাকিস্তানিদের সাংস্কৃতিক আগ্রাসন, বিশেষ করে মাতৃভাষায় অধিকার কেড়ে নেওয়া এবং উপনিবেশিক আচরণের প্রতিবাদেই বাঙালি জাতীয়তাবোধের সূত্রপাত। দেশভাগের অল্প কিছুদিন পর থেকেই বাঙালির মানসপটে এই চেতনা গুঞ্জরিত হতে শুরু করে। পরবর্তীতে, ১৯৫২ সালের ভাষা আন্দোলনের মধ্য দিয়ে গণমানুষের মধ্যে বাঙালি জাতীয়তাবাদের ভাবধারা জেগে ওঠে। এই আন্দোলন প্রসঙ্গে বঙ্গবন্ধু তার অসমাপ্ত আত্মজীবনীতে লিখেছেন, 'আমি তখন ঢাকা মেডিক্যাল কলেজে চিকিৎসাধীন। সেখানেই গোপন বৈঠকে সব স্থির হয়। কথা হয়, ১৬ ফেব্রুয়ারি আমি জেলের মধ্যে অনশন-ধর্মঘট শুরু করবো, আর ২১ তারিখ আন্দোলন শুরু হবে।' এসময় ছাত্রলীগসহ অন্যান্য ছাত্রসংগঠন ও সাংস্কৃতিক সংগঠন মিলে মাতৃভাষার অধিকার আদায়ের জন্য সোচ্চার হয়ে ওঠে। ক্রমেই তা ছড়িয়ে পড়ে পুরো দেশে। যার পরিপ্রক্ষিতে, ১৯৫২ সালের ২১ ফ্রেব্রুয়ারি, ১৪৪ ধারা ভঙ্গ করে রাজপথে নেমে পড়ে ছাত্র-জনতা। কিন্তু গুলি চালিয়ে বাঙালির বুকের রক্তে রাজপথ রঞ্জিত করে পাকিস্তানি হানাদাররা। মায়ের ভাষার কথা বলার অধিকারের জন্য সূর্যসন্তানদের রক্তদান পুরো জাতিকে একতাবদ্ধ করে তোলে। এই ভাষাভিত্তিক আন্দোলনই পরবর্তীতে ,ধর্ম-বর্ণ নির্বিশেষে, দেশভিত্তিক আন্দোলনে রূপ নেয়। যার প্রভাব পড়ে ১৯৫৪ সালের প্রাদেশিক নির্বাচনে।
 
ইতোমধ্যে, হোসেন শহীদ সোহরাওয়ার্দীকে সভাপতি করে ১৯৪৯ সালের ২৩ জুন ঢাকায় গঠিত হয় নিখিল পাকিস্তান আওয়ামী মুসলিম লীগ। এবং বাংলাদেশ অংশ অর্থাৎ পূর্ব পাকিস্তান আওয়ামী মুসলিম লীগের সভাপতি হন মাওলানা ভাসানী। এর আগে, ঢাকা বিশ্ববিদ্যালয়ের চতুর্থ শ্রেণির কর্মচারীদের ন্যায্য আন্দোলনে সমর্থন দেওয়ার কারণে জেলে রাখা হয় বঙ্গবন্ধুকে। তবে প্রভাবশালী তরুণ নেতা হিসেবে তার সঙ্গে যোগাযোগ করে আওয়ামী লীগ গঠনের ব্যাপারে মত নেওয়া হয়। এপ্রসঙ্গে বঙ্গবন্ধু লিখেছেন, 'আমাকে আরও জিজ্ঞাসা করা হয়েছিল- আমি ছাত্র প্রতিষ্ঠান করব, নাকি রাজনৈতিক প্রতিষ্ঠান গঠন হলে তাতে যোগদান করব? আমি উত্তর পাঠিয়েছিলাম- ছাত্র রাজনীতি আমি আর করব না, রাজনৈতিক প্রতিষ্ঠানই করব। কারণ বিরোধী দল সৃষ্টি করতে না পারলে এ দেশে একনায়কত্ব চলবে।' এরপর জেলে থাকা অবস্থাতেই তাকে দলের প্রতিষ্ঠাতা যুগ্ম সাধারণ সম্পাদক করা হয়। ১৯৫৩ সালে দলের সাধারণ সম্পাদক নির্বাচিত হন তিনি।
 
বিকাশ পর্ব
 
১৯৫৪ সালের প্রদেশিক নির্বাচনে আওয়ামী মুসলিম লীগের নেতৃত্বে গঠিত হয় যুক্তফ্রন্ট। মুসলিম লীগের ধর্মভিত্তিক রাজনীতির কফিনে শেষ পেরেক ঠুকে দেয় এই নির্বাচন। পূর্ববঙ্গের ২৩৭টি আসনের মধ্যে মাত্র ৯টি আসনে জিততে সমর্থ্য হয় মুসলিম লীগ। ধর্মের অজুহাত দেখিয়ে এবারো মানুষের কাছে ভোট চেয়েছিল পাকিস্তান সৃষ্টিকারী একচ্ছত্র এই দলটি। কিন্তু এর বিপরীতে ভাষা-সংস্কৃতির অধিকার রক্ষা, অসাম্প্রদায়িক ও বৈষম্যহীন মানবিক জীবন, অর্থনৈতিক মুক্তির প্রতিশ্রুতি দিয়ে একচেটিয়াভাবে বাকি সব আসনে জিতে যায় সোহরাওয়ার্দী-ভাসানী ও শেখ মুজিবের নেতৃত্বাধীন আওয়ামী মুসলিম লীগ। নৌকা মার্কা পরিণত হয় বাঙালি জাতির আশা-আকাঙ্ক্ষার প্রতীকে। যদিও পাকিস্তানের কেন্দ্রীয় সরকারের ষড়যন্ত্রের কারণে এই মন্ত্রিসভা গঠনের মাত্র দুই সপ্তাহের মাথায় বাতিল হয়ে যায়। তবে মানুষের মধ্যে যে জাগরণ হওয়ার প্রয়োজন ছিল, তা ইতোমধ্যে শুরু হয়ে যায়। পাকিস্তানি উপনিবেশিকতা এবং ধর্মব্যবসার বিরুদ্ধে বাঙালি জাতীয়তাবোধের বহির্প্রকাশ ঘটে এই নির্বাচনে। একারণে মানুষের অসাম্প্রদায়িক চেতনার প্রতি সমর্থন জানিয়ে, ১৯৫৫ সালের কাউন্সিলে, সর্বসম্মতিক্রমে আওয়ামী মুসলিম লীগ সরাসরি আওয়ামী লীগে রূপান্তরিত হয়।
 
পরবর্তীতে ১৯৫৬ সালে প্রাদেশিক মন্ত্রিসভায় যোগ দেন বঙ্গবন্ধু। কিন্তু দেশজুড়ে দলকে আরো সংগঠিক করে, পুরো জাতিকে নিয়ে অধিকার আন্দোলনের লড়াই জোরদার করার জন্য, ১৯৫৭ সালেই মন্ত্রিত্ব ছেড়ে দেন। চষে বেড়াতে থাকেন বিভিন্ন জেলা। শোষণ ও বৈষম্যের বিরুদ্ধে বক্তব্য ও শোষণমুক্তির স্বপ্ন ছড়িয়ে তীব্র জাতীয়তাবোধ জাগ্রত করে তোলেন প্রত্যন্ত এলাকার মানুষের মনেও। যার ফলে, ১৯৬২-৬৩ সালে সামরিক একনায়কতন্ত্রের বিরুদ্ধে আন্দোলন করে ছাত্র-জনতা। এসময়, সোহরাওয়ার্দীরে মৃত্যুর পর, আওয়ামী লীগের তথা পুরো জাতীয় আন্দোলনের কেন্দ্রবিন্দুতে পরিণত হন বঙ্গবন্ধু। জাতীয় চেতনার উন্মেষের ফলে বাঙালির সুপ্ত জাতিসত্তার প্রকাশ ঘটে। দেশজুড়ে ছড়িয়ে পড়তে থাকে 'জাগো জাগো, বাঙালি জাগো' স্লােগানটি। পরবর্তীতে ১৯৬৯ সালের গণআন্দোলনের স্লোগান খেয়াল করলে এর ধারাবাহিকতা লক্ষ্য করা যায়। ১৯৬৩-এর পর বাঙালিকে জাগানোর জন্য যে স্লোগান শুরু হয়েছিল, বঙ্গবন্ধুর অক্লান্ত শ্রম ও অসামান্য তৎপরতায় তা সফল হয়। ১৯৬৯ সালে তাই জনতার কণ্ঠে ধ্বনিত হয়: 'জেগেছে জেগেছে, বাঙালি জেগেছে', 'বীর বাঙালি জেগেছে, রক্তসূর্য উঠেছে'।
 
জাতীয় চেতনার বিস্ফোরণ
 
জনগণকে প্রস্তুত করার একটা পর্যায়ে এসে, ১৯৬৬ সালের শুরুতে বঙ্গবন্ধু ঘোষণা করেন বাঙালির মুক্তির সনদ বলে খ্যাত 'ছয় দফা'। স্বায়ত্তশাসন, অর্থনীতি ও প্রতিরক্ষাকে প্রাধান্য দিয়ে একে 'বাঙালির বাঁচার দাবি' বলে অভিহিত করেন বঙ্গবন্ধু। এসময়েই তিনি হন আওয়ামী লীগের সভাপতি। ছয় দফার সমর্থনে দেশজুড়ে সভা-সমাবেশ করেন। লিফলেট-বুকলেট প্রচার করতে থাকেন। ফলে গ্রাম-গ্রামান্তর পর্যন্ত সোচ্চার হয়ে ওঠে ছয় দফার পক্ষে। আতঙ্কিত হয়ে ওঠে পাকিস্তানিরা। তাই বঙ্গবন্ধু যেখানে সমাবেশ করতে গেছেন, সেখানেই গ্রেফতার হয়েছেন। ওই সময়ে তিনি ৩২টি জনসভা করে বিভিন্ন মেয়াদে ৯০ দিন কারাভোগ করেন। এরপর ১৯৬৬ সালের ৮ মে আবারও তাকে গ্রেফতার হয়ে দীর্ঘমেয়াদে জেলে রাখা হয়। মূলত বঙ্গবন্ধুর অসম সাহসী নেতৃত্ব ও গগনচুম্বি জনপ্রিয়তায় ভীত হয়ে, তাকে জেলে ঢোকায় পাকিস্তানের সামরিক সরকার। কিন্তু জাতীয় মুক্তির যে বীজমন্ত্র তিনি রোপণ করেছিলেন, তা ততদিনে শাখা-প্রশাখায় ছড়িয়ে গেছে প্রতিটি মানুষের হৃদয়ে। তাই বঙ্গবন্ধুর শারীরিক অনুপুস্থিতি কখনোই তার আদর্শিক মতাদর্শ বিনির্মাণে বাধা হতে পারেনি। বঙ্গবন্ধু জেলে যাওয়ার পরও আন্দোলন চলতে থাকে। ছয় দফাকে কেন্দ্র করেই স্বাধীনতার স্বপ্নে বিভোর হয়ে ওঠে পুরো জাতি।
 
এরকম এক পরিস্থিতিতে, ১৯৬৮ সালের শুরুতে বঙ্গবন্ধুর নামে দায়ের করা হয় 'রাষ্ট্র বনাম শেখ মুজিব এবং অন্যান্য' নামের একটি মামলা (আগরতলা ষড়যন্ত্র মামলা)। জেলে থাকা অবস্থাতেই নতুন করে এই রাষ্ট্রদ্রোহ মামলায় গ্রেফতার দেখানো হয় তাকে। অভিযোগে বলা হয়, 'শেখ মুজিবুর রহমান ও অন্যান্যরা পাকিস্তানের অখণ্ডতার বিরুদ্ধে ষড়যন্ত্র করছেন'। সোজা কথায় বলতে গেলে, স্বাধীন বাংলাদেশ রাষ্ট্র গঠন এবং পরিচালনার জন্য বাঙালি সেনা-নৌ-বিমান বাহিনীর কর্মকর্তাসহ বিভিন্ন পেশাজীবী মানুষের সঙ্গে বঙ্গবন্ধু যে ধারাবাহিক যোগাযোগ অব্যাহত রেখেছিলেন, সেটাকেই অপরাধ হিসেবে গণ্য করে বঙ্গবন্ধুসহ ৩৫ জন ব্যক্তির নামে এই মামলা দায়ের করে সামরিক সরকার। এসময় দেশজুড়ে মানুষ স্লোগান দিতে থাকে 'জেলের তালা ভাঙবো, শেখ মুজিবকে আনবো।' বঙ্গবন্ধু এবং বাংলাদেশ একসঙ্গে একাকার হয়ে যেতে থাকে বাঙালির মানসপটে।
 
পরবর্তীতে প্রবল জনরোষের মুখে ১৯৬৯ সালের ২২ ফেব্রুয়ারি মামলা প্রত্যাহার করে নিতে বাধ্য হয় পাকিস্তানের জান্তারা এবং সেদিনই কারাগার থেকে মুক্তি পান বাঙালির আশা-আকাঙ্ক্ষার বিমূর্ত প্রতীকে পরিণত হওয়া শেখ মুজিবুর রহমান। পরের দিন ২৩ ফেব্রুয়ারি ঢাকার সোহরাওয়ার্দী উদ্যানের বিশাল জনসভায় 'বঙ্গবন্ধু' উপাধিতে ভূষিত করা হয় তাকে। একটি স্বাধীন-স্বতন্ত্র বঙ্গভূমি তথা বাংলাদেশ রাষ্ট্র গঠনের জন্য সেদিনই বঙ্গবন্ধুকে সর্বোচ্চ নেতা মেনে গণরায় দেন সাত কোটি বাঙালি। পুরো জাতিকে জাতীয়তাবাদে দীক্ষিত করার জন্য বঙ্গবন্ধু প্রায় দুই যুগ ধরে যে শ্রম দিয়েছেন, এই পর্যায়ে এসে জাতীয়তাবোধে উজ্জীবিত সেই জাতিকে দেখে চূড়ান্ত পদক্ষেপ নিলেন তিনি। পাকিস্তানি সামরিক জান্তার পদত্যাগ ও সাধারণ নির্বাচনের জন্য কঠোর অবস্থান নিলেন বঙ্গবন্ধু। তীব্র জাতীয়তাবোধে জাগ্রত বাঙালি জাতির তুমুল গণআন্দোলনের মুখে, ১৯৬৯ সালের ২৫ মার্চ, পাকিস্তানের সামরিক শাসক জেনারেল আইয়ুব খানের পতন হয়। ইয়াহিয়া ক্ষমতা নেন এবং নির্বাচনের ঘোষণা দিতে বাধ্য হন। দেশজুড়ে শুরু হয় নির্বাচনি প্রচারণা। এর আগে এভাবে কখনো কৃষক-শ্রমিক-ছাত্র-জনতা সবার মিলিত স্লোগানে রাজপথ প্রকম্পিত হয়নি। বঙ্গবন্ধুকে জেল থেকে বের করে আনতে এবং সামরিক জান্তার পতনের জন্য আপামর জনতার এই অংশগ্রহণ ইতিহাসের এক অভুতপূর্ব অধ্যায়। সমাজের উচ্চবিত্ত-মধ্যবিক্ত-নিম্নবিত্ত, বৃদ্ধ-শিশু থেকে শুরু করে সমাজের প্রতিটি মানুষ তীব্র জাতীয়তাবাদী চেতনায় জেগে ওঠে এসময়।
 
১৯৭০-এর নির্বাচন: তীব্র বাঙালি জাতীয়তাবাদের চূড়ান্ত বহির্প্রকাশ
 
সাত কোটি বাঙালির তীব্র দাবির মুখে, দেশভাগের পর পাকিস্তানের ২৩ বছরের ইতিহাসের প্রথম জাতীয় নির্বাচনটি অনুষ্ঠিত হয় ১৯৭০ সালে। এসময় 'সোনার বাংলা শ্মশান কেনো?' স্লোগান-পোস্টারে দেশবাসীর কাছে পাকিস্তানিদের শোষণ-বৈষম্যের চিত্র তুলে ধরেন বঙ্গবন্ধু। তিনি এই শ্মশানকে সোনার বাংলায় পরিণত করার প্রতিশ্রুতি দেন, ছয় দফার বাস্তবায়ন ও শোষণমুক্ত রাষ্ট্রের স্বপ্ন দেখান। জনতাও লুফে নেয় স্বপ্ন বাস্তবায়নের এই সুযোগকে। ধর্ম-বর্ণ নির্বিশেষে সবাই একচেটিয়াভাবে ভোট দেয় আওয়ামী লীগের নৌকা প্রতীকে। যার ফলে, জাতীয় পরিষদের ১৬৯টি আসনের মধ্যে ১৬৭টিতে জিতে পুরো পাকিস্তানের এক সংখ্যাগরিষ্ঠ দল হিসেবে আত্মপ্রকাশ করে আওয়ামী লীগ। এছাড়াও প্রাদেশিক পরিষদেও ৩০০টি আসনের মধ্যে ২৮৮টি আসন লাভ করে বাঙালির আশা-আকাঙ্ক্ষার প্রতীকে পরিণত হওয়া এই দলটি।
 
কিন্তু পাকিস্তানি জান্তারা বাঙালির হাতে দেশ শাসনের অধিকার দিতে অস্বীকৃতি জানায়। ষড়যন্ত্র করে কালক্ষেপণ করতে থাকে। যার ফলে, ১৯৭১ সালের জানুয়ারি মাসেই উত্তাল হয়ে ওঠে বাংলাদেশ। মুখে মুখে ঘুরতে থাকে 'বীর বাঙালি অস্ত্র ধর, বাংলাদেশ স্বাধীন কর', 'তোমার আমার ঠিকানা, পদ্মা মেঘনা যমুনা', 'জয় বাংলা, জয় বঙ্গবন্ধু', 'তোমার নেতা আমার নেতা, শেখ মুজিব শেখ মুজিব', 'তোমার দেশ আমার দেশ, বাংলাদেশ বাংলাদেশ'। 'জয় বাংলা' স্লোগানে স্লোগানে স্বাধীনতার জন্য ব্যাকুল হয়ে ওঠে সাত কোটি বাঙালি। ঐতিহাসিক এই নির্বাচনে 'জয় বাংলা' স্লোগানটি পুরো জাতিকে একসূত্রে বাঁধতে গুরুত্বপূর্ণ ভূমিকা পালন করে। জয় বাংলা বলতে আসলে বাংলা ভাষা, বাংলাদেশ এবং বাঙালি জাতির জয়কে বোঝানো হয়, যা সব ধরনের সাম্প্রদায়িকতার ঊর্ধ্বে, এটি চূড়ান্ত জাতীয়তাবাদী স্লোগানে পরিণত হয় আপামর জনতার কাছে।
 
নির্বাচনের পর, ক্ষণিকের হঠকারিতায় পাকিস্তানিদের ফাঁদে পা দেওয়া থেকে বিরত থাকেন বঙ্গবন্ধু। দুই যুগের দীর্ঘ সংগ্রাম যাতে কোনো ভুলের কারণে বিনষ্ট না হয়, সেদিকে সতর্ক থাকলেন তিনি। জাতির সঙ্গে বেঈমানি না করতে নির্বাচিত প্রতিনিধিদের প্রকাশ্যে শপথ করালেন সোহরাওয়ার্দী উদ্যানের প্রকাশ্য জনসভায়। এদিকে দেশের স্বাধীনতার পটভূমি তৈরির কাজ সম্পন্ন করে, নির্বাচনের আগে থেকেই আন্তর্জাতিক অঙ্গনে নজর রাখছিলেন বাঙালি জাতির এই একক নেতা। নির্বাচনে জেতার পর, প্রতিটি ধাপ বিচক্ষণতার সঙ্গে মোকাবিলা করেন তিনি। ১৯৭১ সালের মার্চে অসহযোগ আন্দোলনের ঘোষণা দেন। এই অসহযোগ আন্দোলন ছিল সক্রিয় অসহযোগ। ৩ মার্চ হরতাল ঘোষণা করেন। ৭ মার্চের ঐতিহাসিক ভাষণে যুদ্ধের জন্য প্রস্তুতি ও সার্বিক নির্দেশনা দিন। ঘরে ঘরে দুর্গ গড়ে উঠতে থাকে। বঙ্গবন্ধুর নির্দেশে প্রতিটি বাঙালি পরিণত হয়ে ওঠে একেকটি আদম-বোমায়। তার নির্দেশে ব্যাংক-বীমা-সরকারি অফিস সব বন্ধ হয়ে যায়। এমনকি ২৩ মার্চ বঙ্গবন্ধুর নিজের বাসভবনসহ বাংলাদেশের প্রতিটি ঘরে ঘরে পাকিস্তানের পতাকার পরিবর্তে বাংলাদেশের লাল-সবুজের পতাকা উড়তে থাকে। ২৫ মার্চ মধ্যরাতে পাকিস্তানিরা ঢাকার ঘুমন্ত মানুষদের ওপর গণহত্যা চালানো শুরু করলে, স্বাধীনতার ঘোষণা দেন বঙ্গবন্ধু। জীবন বাজি রেখে যুদ্ধে নামে আপামর জনতা। দীর্ঘ নয় মাস যুদ্ধের পর চূড়ান্তভাবে মুক্তির স্বাদ পায় বাঙালি জাতি।
 
জয় বাংলা, বাংলার জয়
 
মূলত, ভারতীয় উপমহাদেশে জাতিরাষ্ট্রভিত্তিক এক নতুন ধরনের দেশ প্রতিষ্ঠা হলো ভূমিপুত্র শেখ মুজিবুর রহমানের হাত ধরে; ধর্ম নয়-বর্ণ নয়, বরং হাজার বছরের লোকায়ত জীবনাচারের ওপর ভিত্তি করে গড়ে ওঠা বাঙালি জাতীয়তাবাদের ওপর ভিত্তি করে জন্ম নিলো বাংলাদেশ।
 
এরপর বাংলাদেশের জাতীয় সংগীত নির্ধারিত করা হয় রবীন্দ্রনাথ ঠাকুরের 'আমার সোনার বাংলা' গানটির প্রথম দশ চরণ। ১৯৬৬ সালের আওয়ামী লীগের কাউন্সিলেও এই গানটি বাজানো হয়, তখন বঙ্গবন্ধু বলেছিলেন, 'এটি হবে স্বাধীন বাংলাদেশের জাতীয় সংগীত।' পরবর্তীতে ১৯৭০ সালের ৩ মার্চ ছাত্রলীগের গণসমাবেশ ও ১৯৭১ সালের ৭ মার্চের ঐতিহাসিক সমাবেশেও দশ লাখ মানুষ দাঁড়িয়ে এই গানটি গায়। গানে-কবিতায়-স্লোগানে এভাবেই সাংস্কৃতিক আবহের মধ্য দিয়ে পুরো জাতিকে এক পাটাতনে নিয়ে এসেছিলেন বঙ্গবন্ধু।
এমনকি এই বাংলাদেশ রাষ্ট্রের চিন্তাও নতুন নয়, ১৯৪৭ সালে দেশভাগের পরপরই বাংলাদেশ গঠনের ভাবনা আসে বঙ্গবন্ধুর মনে, বিভিন্ন সময় তিনি এটি প্রকাশও করেছেন। ১৯৬৯ সালের ৫ ডিসেম্বর, হোসেন শহীদ সোহরাওয়ার্দীর মৃত্যুবার্ষিকী উপলক্ষে আয়োজিত এক স্মরণসভায় নিজেদের ভূখণ্ডের নাম হিসেবে ‘বাংলাদেশ’ নামটি চূড়ান্ত করেন বঙ্গবন্ধু নিজেই। এরপর থেকে মৌখিকভাবে বাঙালিরা এই অঞ্চলকে বাংলাদেশ হিসেবেই অভিহিত করতে শুরু করে। এভাবেই বঙ্গবন্ধু একজন তরুণ নেতা থেকে ক্রমেই বাংলার মানুষের আস্থার সর্বোচ্চ জায়গায় পৌঁছে যান। মানুষের প্রতি বঙ্গবন্ধুর নিঃস্বার্থ ভালোবাসা ও অগাধ দেশপ্রেমের কারণেই তিনি পুরো জাতিকে একসূত্রে আনতে পেরেছিলেন। যে কারণে, দুই হাজার বছরের ইতিহাসে একমাত্র তিনিই পেরেছেন সফলভাবে অসাম্প্রদায়িক বাঙালি জাতীয়তাবাদের বিকাশ ঘটাতে। যার ফলশ্রুতিতে আমরা পেয়েছি এই স্বাধীন বাংলাদেশকে।
১৯০ বছরের পরাধীনতার শৃঙ্খল ভেঙে মুক্তিরস্বাদ আস্বাদনের জন্য, ১৯৪৭ সালে ধর্মের ভিত্তিতে ভাগ হওয়া ভারতবর্ষের পাকিস্তান অংশের সঙ্গে যুক্ত হলাম আমরা। কিন্তু সেই ধর্মের মোহ কাটতে খুব বেশি সময় লাগলো না। ধর্মকে ঢাল হিসেবে ব্যবহার করে, হাজার মাইল দূর থেকে, পাকিস্তানিরা মাত্র দুই যুগের মধ্যে আমাদের সোনার বাংলাকে শ্মশানে পরিণত করলো। পাকিস্তান গঠনের মাত্র দেড় যুগের মাথায় বাংলায় খাদ্য ঘাটতি দেখা দিলো। যে বাংলায় আগে খাদ্য উদ্বৃত্ত থাকতো, পশ্চিম পাকিস্তানিদের সার্বিক শোষণে ১৯৬৪ সালে সেখানে খাদ্য আমদানি করতে হলো। মুষ্ঠিমেয় কয়েকটি পরিবারের হাতে রাষ্ট্রের যাবতীয় সম্পদ কুক্ষিগত হতে থাকলো। এই শ্রেণিটার বড় পুঁজিপতিদের অংশটাকে ইতিহাসে বাইশ পরিবার বলে আখ্যায়িত করা হয়। রাষ্ট্রের ৯০ শতাংশ সম্পদ মাত্র ১০ শতাংশ মানুষের হাতে চলে যায়। একসময় যে বঙ্গবন্ধু তার পূর্বসূরীদের সঙ্গে পাকিস্তান আন্দোলনে যুক্ত ছিলেন, দেশ ভাগের কিছুদিনের মধ্যেই তার কাছে পুরো ধোঁকাবাজিটা স্পষ্ট হয়ে গেলো। তখন থেকেই তিনি সাধারণ মানুষের ভাগ্য বদলের জন্য ভাবতে থাকলেন। সংখ্যাগরিষ্ঠ শোষিতের মুখে হাসি ফোটানের জন্য দেশের অর্থনৈতিক ব্যবস্থায় সংস্কারের পরিকল্পনা করতে থাকেন তৎকালীন তরুণ নেতা শেখ মুজিবুর রহমান। সমাজতন্ত্রের ধারণটা বাংলাদেশ রাষ্ট্রের সঙ্গে তখন থেকেই যুক্ত। দেশ স্বাধীনের পর সংবিধানের রাষ্ট্রের চার মূল নীতির সঙ্গে এটি হুট করেই যুক্ত হয়নি। এর ঐতিহাসিক ভিত্তি বাস্তবতার অনেক গভীরে প্রোথিত।
 
সমাজতন্ত্র বলতে অনেকেই মনে করেন-ধর্মহীনতা, অথবা চীন বা রাশিয়ার মতো পৃথিবী থেকে কিছুটা বিচ্ছিন্ন আলাদা রাষ্ট্রব্যবস্থা। কিন্তু এটি একটি ভ্রান্ত ধারণা। নিজেদের স্বার্থরক্ষার জন্য, স্বাধীনতাযুদ্ধে পরাজিত শক্তি এবং একটি পুঁজিবাদী একটি শ্রেণি আমাদের দেশীয় সমাজতন্ত্রের বিষয়ে সাধারণ মানুষের মধ্যে অপপ্রচার চালিয়েছে। যেকারণে, এই বিষয়ে কেউ খুব একটা কথা বলতে চান না। আসুন আজ আমরা এই বিষয়েই কথা বলবো।
 
কারণ, বঙ্গবন্ধু যে সমাজতন্ত্রের কথা বলেছেন, স্বাধীন গণতান্ত্রিক রাষ্ট্রে সেই সমাজতান্ত্রিক সমাজব্যবস্থাই চেয়েছিল এই বাংলার জনগণ। আর আপামর জনতার সেই আকাঙ্ক্ষার ওপরে ভিত্তি করেই পাকিস্তানের প্রথম জাতীয় নির্বাচনে ১৯৭০ সালে একচেটিয়াভাবে জয় লাভ করেছিল আওয়ামী লীগ। তার আগে, প্রাদেশিক নির্বাচনে ১৯৫৪ সালে যুক্তফ্রন্টের বিজয়ের কারণও ছিল একই। কৃষক-শ্রমিকরা অর্থনৈতিক মুক্তির স্বপ্নে বিভোর হয়ে টাকাওয়ালা জমিদার-জোতদারদের ভোট না দিয়ে, আওয়ামী লীগের নেতৃত্বাধীন নৌকা মার্কায় ভোট দিয়ে জয়যুক্ত করেছিল যুক্তফ্রন্টকে। এমনকি স্বাধীনতার পর ১৯৭৩ সালের জাতীয় নির্বাচনেও আওয়ামী লীগকে মানুষ এককভাবে ভোট দিয়েছে। বঙ্গবন্ধু যতোবার নৌকা মার্কায় ভোট চেয়েছেন, ততোবার মানুষ স্বতঃস্ফূর্তভাবে ভোট দিয়েছে। কারণ বঙ্গবন্ধু তার রাজনৈতিক জীবনজুড়ে শোষিত নিপীড়িত মানুষের দুঃখ লাঘবের কথা বলেছেন। সামাজিক শোষণ থেকে তাদের মুক্তির কথা বলেছেন। সাম্যভিত্তিক সমাজ গঠনের স্বপ্ন দেখিয়েছেন। কৃষক-শ্রমিক ও সাধারণ মানুষের ভাগ্য পরিবর্তনের মাধ্যমে দেশের ভাগ্য পরিবতর্দন করতে চেয়েছেন। এবং এই বাংলার মানুষ বঙ্গবন্ধুর ওপর আস্থা রেখেছিল বলেই বারবার আওয়ামী লীগকে ভোট দিয়েছে। এমনকি এই অর্থনৈতিক শোষণ থেকে মুক্তির জন্য পাকিস্তানি জান্তাদের আধুনিক ও ভারী অস্ত্রের বিরুদ্ধে প্রায় খালি হাত প্রতিরোধ গড়ে তুলতেও দ্বিধা করেনি আপামর জনতা।
 
দেশ স্বাধীনের আগে ও পরে, এই ভূমির সাত কোটি মানুষের প্রতি দেওয়া প্রতিশ্রুতি পূরণের জন্য আমৃত্যু কাজ করেছেন বাংলাদেশ রাষ্ট্রের প্রতিষ্ঠাতা বঙ্গবন্ধু শেখ মুজিবুর রহমান। স্বাধীনতার পর তাই শাসনতন্ত্র রচনার সময় বাংলাদেশ রাষ্ট্রের চার মূলনীতি ঠিক করেন তিনি। জাতীয়তাবাদ, গণতন্ত্র, ধর্মনিরপেক্ষতার পাশাপাশি তিনি এখানে যুক্ত করে দেন সমাজতন্ত্র। এই সমাজতন্ত্রকে বিশ্বের অন্য কোনো দেশের ধারণার সঙ্গে মেলালে হবে না। গণতান্ত্রিক শাসন ব্যবস্থায় সমাজতান্ত্রিক অর্থনীতি প্রচলনের মাধ্যমে দেশের ৯০ ভাগ শোষিত মানুষের ভাগ্য পরিবর্তন- এটা ছিল বঙ্গবন্ধুর মৌলিক চিন্তা থেকে আসা একটি অর্থনৈতিক পরিকল্পনা, যার মাধ্যমে সাম্যভিত্তিক ও মানবিক সমাজব্যবস্থা কায়েম করতে করতে চাওয়া হয়েছিল।
 
বাংলাদেশের সমাজতন্ত্র মানে শোষিতের গণতন্ত্র
 
এ ব্যাপারে ১৯৭২ সালের ৪ নভেম্বর গণপরিষদের ভাষণে বঙ্গবন্ধু বলেন, 'আমার সমাজতন্ত্রের মূল কথা হলো শোষণহীন সমাজ। সমাজতন্ত্র আমরা দুনিয়া থেকে হাওলাত করে আনতে চাই না। একেক দেশ একেক পন্থায় সমাজতন্ত্রের দিকে এগিয়েছে। রাশিয়া যে পন্থা অবলম্বন করেছে, চীন তা করে নাই, সে অন্যদিকে চলেছে। রাশিয়ার পার্শ্বে বাস করেও যুগোস্লাভিয়া, রুমানিয়া, বুলগেরিয়া তাদের দেশের এনভারমেন্ট নিয়ে, তাদের জাতির ব্যাকগ্রাউন্ড নিয়ে, সমাজতন্ত্রের অন্য পথে এসেছে। মধ্যপ্রাচ্যে যান- ইরাক একদিকে এগিয়ে চলেছে, আবার মিসর অন্যদিকে চলেছে। বিদেশ থেকে হাওলাত করে এনে কোনোদিন সমাজতন্ত্র হয় না; তা যারা করছেন, তারা কোনোদিন সমাজতন্ত্র করতে পারেন নাই। কারণ– লাইন, কমা, সেমিকোলন পড়ে সমাজতন্ত্র হয় না। সেজন্য দেশের এনভারমেন্ট, দেশের মানুষের অবস্থা, তাদের মনোবৃত্তি, তাদের কাস্টম, তাদের আর্থিক অবস্থা, তাদের মনোভাব, সব কিছু দেখে স্টেপ বাই স্টেপ এগিয়ে যেতে হয়।'
 
আর আগে, স্বাধীনতা অর্জনের পর পাকিস্তানের জেল থেকে মুক্তি পেয়ে দেশে ফিরেই নতুন রাষ্ট্রের গতিপ্রকৃতি সম্পর্কে স্পষ্ট ধারণা দিয়েছেন বঙ্গবন্ধু। ১৯৭২ সালের ১০ জানুয়ারি স্বদেশ প্রত্যাবর্তনের পর, ১৪ জানুয়ারি সংবাদ সম্মেলনে বঙ্গবন্ধু বলেন, 'শোষণমুক্ত দেশ, তথা সমাজতান্ত্রিক অর্থনীতি প্রতিষ্ঠাই আমার চূড়ান্ত লক্ষ্য।' সমাজতন্ত্র প্রতিষ্ঠার উপায় সম্পর্কে তিনি বলেন, 'আমরা গণতান্ত্রিক পন্থায় বিশ্বাসী। তাছাড়া বিভিন্ন দেশের অবস্থা বিভিন্ন রকম। বাংলাদেশকে বাংলাদেশের অবস্থা অনুযায়ী পন্থা গ্রহণ করতে হবে।' এরপর থেকে প্রতিটি জনসভায়, সংসদে, বৈঠকে সবখানেই 'বাংলাদেশ স্টাইলের সমাজতন্ত্র' নিয়ে বিস্তারিত আলোচনা করতেন বঙ্গবন্ধু। গণতান্ত্রিক সরকার কাঠামোতে সমাজতান্ত্রিক অর্থনৈতিক ব্যবস্থার এই প্রক্রিয়াকে বঙ্গবন্ধু বলতেন, 'শোষিতের গণতন্ত্র'।
 
প্রথম স্বাধীনতা দিবস তথা ১৯৭২ সালের ২৬ মার্চের ভাষণে জাতির পিতা শেখ মুজিবুর রহমান বলেন, 'আমার সরকার অভ্যন্তরীণ সমাজ বিপ্লবে বিশ্বাসী। পুরাতদন সমাজব্যবস্থার পরিবর্তন করতে হবে। অবাস্তব তাত্ত্বিকতা নয়। দেশের বাস্তব প্রয়োলাজনের ভিত্তিতে পুরনো সামাজিক কাঠামো ভেঙে দিয়ে নতুন সমাজ গড়তে হবে।'
 
১৯৭২ সালের ৯ মে রাজশাহীতে এক ভাষণে বঙ্গবন্ধু বলেন, 'সমাজতন্ত্র ছাড়া বাংলার মানুষ বাঁচতে পরবে না, সেজন্য সমাজতন্ত্র কায়েম করার উদ্যোগ নিয়েছি। কোনো লোক একশ' বিঘার ওপর জমি রাখতে পারবে না। উদ্বৃত্ত জমি ভূমিহীনদের মধ্যে বিলি করে দেওয়া হবে।'
 
মানুষের অর্থনৈতিক মুক্তির লক্ষ্য অর্জনের জন্য দেশ স্বাধীনের পর তিন বছরের বেশি সময় অক্লান্ত চেষ্টা করেছেন বঙ্গবন্ধু। এরমধ্যে জাতীয়করণ করেছেন ব্যাংক, বীমা, পাটকল, সুতাকল, চিনিকল, অভ্যন্তরীণ ও উপকূলীয় নৌযানের বৃহদংশ, বাংলাদেশ বিমানসহ আরও বেশকিছু ক্ষেত্র। যেসব বড় বড় শিল্প প্রতিষ্ঠান আগে ছিল গুটিকয়েক ব্যক্তির, সেগুলোকে জাতীয়করণ করে সাত কোটি বাঙালিকে এসবের মালিকানা দিয়েছেন তিনি। উদ্যোগ নিয়েছেন দেশের ৬৫ হাজার গ্রামে সমবায় ব্যবস্থা গড়ে তুলতে। যাতে জমির মালিক পরিবর্তন হবে না, কিন্তু সেখানে শ্রম দেবে বেকার-কৃষক-শ্রমিক সবাই, সরকারের পক্ষ থেকে সরবরাহ হবে সার-ওষুধ-বীজ প্রভৃতি। ফলে উৎপাদন বাড়বে। ফসল হবে তিন ভাগ। একভাগ জমি মালিকের, একভাগ মেহনতি মানুষের আর আরেকভাগ রাষ্ট্রের। এভাবে কৃষিকে আধুনিকায়ন করে ফলন অন্তত তিনগুণ বাড়ানোর পরিকল্পনা নেওয়া হয়। যাতে উৎপাদিত ফসল তিন ভাগ হওয়ার পরও কারও ভাগে কম না হয়। প্রকৃতপক্ষে দেশের সংখ্যাগরিষ্ঠ মেহনতি মানুষের ভাগ্য পরিবর্তনের ছক ছিল এটি। কিন্তু এর বাস্তবায়নের আগেই একদল বর্বর খুনির হাতে পরিবারসহ প্রাণ হারান বঙ্গবন্ধু। ভূলুণ্ঠিত হয় সংবিধান। দুঃখী মানুষের দৃষ্টি থেকে শত বছরের কষ্টের ছাপ দূর করার যে মহান পরিকল্পনা নিয়েছিলেন বঙ্গবন্ধু, তা আর বাস্তবায়িত হলো না। রাষ্ট্রের চার মূলনীতির জায়গায় 'সমাজতন্ত্র' কাগজে-কলমে থাকলেও, আদর্শটা পুরোপুরি হারিয়ে গেলো। সামরিক জান্তা, উগ্রবাদী ও দখলদার পুঁজিবাদীদের আগ্রাসনে সংখ্যাগরিষ্ঠ শোষিত মানুষের ভাগ্য আবারও অন্ধকারে নিমজ্জিত হলো।
 
অথচ, বৈষম্যের শিকার সংখ্যাগরিষ্ঠ এই শোষিত মানুষগুলোর মুক্তির আকাঙ্ক্ষা থেকেই স্বাধীন বাংলাদেশ রাষ্ট্রের জন্ম। কিন্তু স্বাধীনতার পর উগ্রবাম ও স্বাধীনতাবিরোধীদের ষড়যন্ত্রের কারণে ক্ষমতালিপ্সু একটা টাউট শ্রেণি গড়ে ওঠে। যার ফলে, সাধারণ মানুষের অর্থনৈতিক মুক্তির জন্য বঙ্গবন্ধুর নেওয়া উদ্যোগগুলো বাধাগ্রস্ত হতে থাকে। একারণে নাম-কা-ওয়াস্ত চলমান থাকা গণতন্ত্রের প্রতি ক্ষোভ প্রকাশ করে বাংলাদেশের প্রতিষ্ঠাতা বঙ্গবন্ধু শেখ মুজিবুর রহমান ১৯৭৫ সালের ২৫ জানুয়ারি সংসদে বলেছেন, 'আমরা শোষিতের গণতন্ত্র চাই। যারা রাতের অন্ধকারে পয়সা লুট করে, যারা বড় বড় অর্থশালী লোক, যারা বিদেশিদের পয়সা ভোট কেনার জন্য দেয়, তাদের গণতন্ত্র নয়, শোষিতের গণতন্ত্র।' এই শোষিতের গণতন্ত্রই হলো বাংলাদেশের প্রক্ষাপটে সমাজতন্ত্র তথা সমাজতান্ত্রিক অর্থনৈতিক ব্যবস্থা কায়েম করা, যা আমাদের সংবিধানের চার স্তম্ভের একটি।
 
এইা লক্ষ্য বাস্তবায়নের জন্য বঙ্গবন্ধু যেমন কৃষক-শ্রমিকদের প্রতি উৎপাদন বৃদ্ধির আহ্বান জানিয়েছিলেন, তেমনি সরকারি কর্মচারিদের দৃষ্টিভঙ্গিতেও মৌলিক পরিবর্তন আনতে বলেছেন। ইয়রেজ বা পাকিস্তানি আমলের ঔপনিবেশিক মানসিকতা থেকে বের হয়ে আসার আহ্বান জানিয়েছেন।
 
সমাজতান্ত্রিক ব্যবস্থা ও বঙ্গবন্ধু
 
রাজনৈতিক জীবনের শুরু থেকেই শোষণ ও জুলুমের বিরুদ্ধে সংগ্রাম করেছেন বঙ্গবন্ধু্। তরুণ বয়সে ঢাকা বিশ্ববিদ্যালয়ের চতুর্থ শ্রেণির কর্মচারীদের অধিকারের পক্ষে আন্দোলন করে ছাত্রত্ব হারিয়েছেন। ইংরেজদের শোষণ থেকে মুক্তির জন্য দেশভাগের সময় পূর্ববর্তী নেতাদের সঙ্গে পাকিস্তান গঠনের পক্ষে ছিলেন তিনি। কিন্তু কিছুদিন পরেই তিনি বুঝতে পারেন, পাকিস্তানিরাও বাঙালিকে দাসত্বের শৃঙ্খল পড়িয়ে ফেলেছে। সেসময়কার অনুভূতি সম্পর্ক বঙ্গবন্ধু পরবর্তীতে স্মৃতি থেকে লিখেছেন, মুসলমানের দেশের মোহ কেটে গেছে। শোষণ আর নিষ্পেষণে সম্প্রদায়িকতা নিগড় থেকে মুক্তি পেতে বাঙালির মমনে তখন জেঁকে বসেছে সমাজতন্ত্র।
 
আর সময়টাও ছিল তখন বিশ্বজুড়ে সমাজতন্ত্রের বিকাশের। চীন স্বাধীনতা লাভ করে ১৯৪৯ সালে আর পাকিস্তান ১৯৪৭ সালে। অথচ সমাজতান্ত্রিক ব্যবস্থায় দ্রুত নিজেদের অর্থনৈতিক ও সামাজিক অবস্থা পরিবর্তন করে চীন। কিন্তু পাকিস্তানিদের শোষণে স্বয়ংসম্পূর্ণ পূর্ব বাংলার মানুষ তখন ক্ষুধা-দারিদ্রে নিমজ্জিত হয়ে পড়েছে। বিশেষ করে, ১৯৫৬ সালে শান্তি পরিষদের এক সম্মেলনে চীন দেশ সফরের ঘটনা বঙ্গবন্ধুর মনকে আরো বেশি আলোড়িত করে। এ বিষয়ে 'আমার দেখা নয়া চীন' গ্রন্থে বিস্তারিত লিখেছেন বঙ্গবন্ধু। ওই সফরে প্লেনে ও ট্রেনে করে চীন ভ্রমণের এক পর্যায়ে তিনি চমকে যান। তিনি দেখেন, দেশটি বাংলাদেশের মতোই সুজলা-সুফলা। বাংলাদেশের মতোই তারাও শোষণের শিকার হয়েছে একসময়। ইংরেজ ও জাপানিরা তাদের অনেক কিছুই ধ্বংস করেছে। তবুও তারা স্বাধীনতা লাভের কয়েক বছরের মধ্যেই কীভাবে নিজেদের বদলে নিচ্ছ! সেখানকার রাষ্ট্রদর্শন, শ্রমিকবান্ধব নীতি, শিল্পকারখানার বিকাশ প্রভৃতি তাকে মুগ্ধ করে।
 
তখন কমিউনিস্ট সরকার চীনে। তাদের নিয়ে অনেক সমালোচনাও আছে। তবে তাদের উন্নয়নের মহাযজ্ঞ দেখে মুগ্ধ বঙ্গবন্ধু লেখেন, 'আফিং খাওয়া জাত যেন হঠাৎ ঘুম থেকে জেগে উঠেছে। আফিং আর কেউ খায় না। আর ঝিমিয়েও পড়ে না। এদের মনে আশা এসেছে, হতাশা আর নাই। তারা আজ স্বাধীন দেশ হয়েছে, দেশের সব বিছুই আজ জনগণের।'
 
চীনের শ্রমিকবান্ধব নীতি বঙ্গবন্ধুকে মুগ্ধ করলেও বঙ্গবন্ধু বাংলাদেশে চীনের মতো সমাজতন্ত্র কায়েমে বিশ্বাসী ছিলেন না। এ বিষয়ে স্পষ্ট করে বঙ্গবন্ধু বলেছেন, 'আমি কমিউনিস্ট নই। আমি সমাজতন্ত্রে বিশ্বাস করি এবং পুঁজিবাদী অর্থনীতিতে বিশ্বাস করি না।'
 
প্রকৃতপক্ষে, এই ভ্রমণ বঙ্গবন্ধুকে অনেক উদ্বেলিত করলেও সমাজকাঠামো বদলে দেওয়ার চিন্তা এখান থেকেই শুরু নয়। রাজনৈতিক জীবনের শুরু থেকেই জনবান্ধব রাজনীতির হাতেখড়ি হয় বঙ্গবন্ধুর। তারুণ্যে হোসেন শহীদ সোহরাওয়ার্দী এবং শেরে বাংলা একে ফজলুল হকের সঙ্গে রাজনীতি করেছেন তিনি। তৎকালীন ভারতবর্ষেও এই দুই বর্ষীয়ান নেতার জনসমর্থন ছিল কৃষকদের মধ্যে। পরে পাকিস্তানবিরোধী রাজনীতির বিকাশকালে ১১ দফাতেও কৃষক-শ্রমিকদের দাবিকেই বেশি গুরুত্ব দেওয়া হয়েছে। ভাষা আন্দোলনের মাধ্যমে জাতীয়তাবোধের তীব্র বিকাশকালেও শোষণহীন সমাজের দাবি ছিল সবখানে। বঙ্গবন্ধুর হাতে গঠিত ছাত্রলীগসহ অধিকাংশ ছাত্র সংগঠনগুলোর মধ্য থেকে পুঁজিবাদবিরোধী উচ্চারণ আসতে থেকে। বিদেশি পূঁজি বাতিল ও বড় বড় শিল্প প্রতিষ্ঠান জাতীয়করণের দাবি ওঠে। এরই ধারাবাহিকতায় যুক্তফ্রন্টের দাবিতেও যোগ হয় জমিদারি উচ্ছেদ ও পাটকল জাতীয়করণের প্রতিশ্রুতি।
 
১৯৬৯ সালের ১১ দফাতেও ব্যাংক-বীমা-পাটশিল্প জাতীয়করণের কথা বলা হয়। অর্থনৈতিক ন্যায় বিচার প্রতিষ্ঠাকল্পে সমাজতন্ত্র কায়েমের কথা বলা হয় ১৯৬৯ সালে আওয়ামী লীগের প্রচারিত নীতি ও কর্মসূচিতেও।
১৯৭০ সালে নির্বাচনের সময়েও আওয়ামী লীগের মেনিফেস্টোতে সমাজতন্ত্রের কথা যুক্ত হয়। নির্বাচনকে কেন্দ্র করে জুন মাসে আওয়ামী লীগের দ্বিবার্ষিক সম্মেলন অনুষ্ঠিত হয়। সেই কাউন্সিল থেকে ঘোষণা করা হয়, 'একচেটিয়া পূুঁজিবাদ, সামন্তবাদ, জমিদারি, জোতদারি, মহাজনি প্রথা বিলোপ সাধন করে; গণতান্ত্রিক কাঠামোর মধ্যে সমাজতান্ত্রিক অর্থনীতি প্রবর্তন করে; মানুষের মধ্যে সাম্যনীতি কায়েম করা হবে।' এই ঘোষণার পর থেকেই আনুষ্ঠানিকভাবে আওয়ামী লীগের নির্বাচনি অভিযান শুরু হয়। এরপর প্রতিটি নির্বাচনি ভাষণেও দেশের সম্পদকে জনগণের মালিকানায় আনার প্রয়োজনীয়তার ওপর গুরুত্ব দেন বঙ্গবন্ধু শেখ মুজিবুর রহমান। শোষণ ও বৈষম্যহীন রাষ্ট্র গঠন এবং সাম্যভিত্তিক সমাজব্যবস্থা কায়েমের মূলমন্ত্রকেই বাংলাদেশের পরিপ্রেক্ষিতে সমাজতন্ত্র হিসেবে অভিহিত করা হয়।
﻿﻿﻿পূর্ব বাংলা ও পশ্চিম পাকিস্তান মিলে অখণ্ড পাকিস্তান প্রতিষ্ঠার পর, ১৯৭০ সালের আগ পর্যন্ত, দীর্ঘ ২৩ বছরেও কোনো জাতীয় নির্বাচন অনুষ্ঠিত হয়নি। খুবই আশ্চর্যজনক ব্যাপার হলো, ইংরেজদের করে দেওয়া ভারতশাসন আইন দিয়েই ১৯৪৭ সাল থেকে ১৯৫৬ সাল পর্যন্ত পরিচালিত হয়েছে পাকিস্তান রাষ্ট্র। এমনকি, স্বৈরতান্ত্রিক ব্যবস্থা জেঁকে বসায়, দেশ প্রতিষ্ঠার দুই যুগ পরেও একটি শাসনতন্ত্র পর্যন্ত প্রণয়ন করা সম্ভব হয়নি। পুরোটা সময় সামরিক জান্তাদের অধীনেই ছিল এই রাষ্ট্র। শুরুতেই তারা সংখ্যাগরিষ্ঠ বাঙালি জাতিকে দাবিয়ে রাখার জন্য সাংস্কৃতিক ও অর্থনৈতিক শোষণ শুরু করে। যেকারণে শুরু করে ন্যায্যতা প্রতিষ্ঠার সংগ্রাম।
 
জনগণ প্রতিবাদ করলে, শুরু হয় রাজনৈতিক দমনপীড়ন। উপরন্তু, আওয়ামী লীগের নেতৃত্বে গণতান্ত্রিক প্রক্রিয়ায় ১৯৫৪ সালে যুক্তফ্রন্ট যে প্রাদেশিক সরকার গঠন করে, ষড়যন্ত্র করে তাও বাতিল করে দেয় পাকিস্তানের একনায়কতান্ত্রিক সরকার। নানাবিধ বৈষম্য ও নির্যাতনে অতিষ্ট হয়ে, নিজেদের অধিকার প্রয়োগের ব্যাপারে সোচ্চার হয়ে ওঠে বাঙালি জাতি। মূলত একারণেই ১৯৬৬ সালে বঙ্গবন্ধু ঘোষিত 'ছয় দফা'কে লুফে নেয় আপামর জনতা। বুলেট ব্যবহার করে পাকিস্তানিরা যেভাবে দমনপীড়ন চালাচ্ছিলো, তার প্রতিবাদে 'ছয় দফা'ই পরিণত হয় বিকল্প ব্যালটে। যার স্পষ্ট প্রতিফলন আমরা দেখেছি ১৯৭০ সালে পাকিস্তানের প্রথম জাতীয় নির্বাচনে।
 
এই নির্বাচনে, বাংলার সাত কোটি মানুষ তাদের 'অধিকার প্রয়োগের অধিকার' অর্জনের জন্য নৌকা মার্কায় ব্যালট বিপ্লব ঘটায়। জাতীয় পরিষদে মোট ১৬৭ আসন জিতে একক সংখ্যাগরিষ্ঠ দল হিসেবে আত্মপ্রকাশ করে আওয়ামী লীগ। প্রাদেশিক নির্বাচনেও ২৮৮ আসন লাভ করে দলটি। দীর্ঘ দুই যুগ ধরে, বহুমুখী গণতান্ত্রিক আন্দোলনের মাধ্যমে জাতিকে অধিকার আদায়ের জন্য প্রস্তুত করে তুলে, নির্বাচন প্রক্রিয়ার মাধ্যমে দেশের সর্বোচ্চ নেতৃত্বের আসনে অধিষ্ঠিত হন বঙ্গবন্ধু শেখ মুজিবুর রহমান।
 
অভ্যন্তরীণভাবে আরো অনেক থেকেই তিনি বাঙালি জাতির একক নেতা হিসেবে জায়গা করে নিলেও, এই নির্বাচনের বিজয় পুরো বিশ্বের দৃষ্টি আকর্ষণ করে। নির্বাচনের আগে তিনি জনগণের কাছে যে প্রতিশ্রুতি দিয়েছিলেন, তার অন্যতম হলো: ছয় দফা ভিত্তিক শাসনতন্ত্র প্রণয়ন ও গণতান্ত্রিক পদ্ধতিতে সামাজিক বিপ্লব। তাই নির্বাচনে জেতার পর, তিনি প্রথমেই রাষ্ট্রকে গণতন্ত্রায়নের পথে ধাবিত করার উদ্যোগ নেন।
 
কিন্তু পাকিস্তানি স্বৈরাচারেরা গণতান্ত্রিক সরকারের হাতে ক্ষমতা হস্তান্তর না করে, রাতের আঁধারে হত্যাযজ্ঞ শুরু করলো। ফলে নির্বাচনে বিজয়ী সর্বোচ্চ নেতা হিসেবে স্বাধীনতার ঘোষণা করেন বঙ্গবন্ধু। এরপর দীর্ঘ ৯ মাস যুদ্ধের পর অর্জিত হয় মহান স্বাধীনতা। হানাদারমুক্ত বাংলাদেশে, এক বছরের মধ্যেই একটি শাসনতন্ত্র প্রণয়ন করেন রাষ্ট্রের প্রতিষ্ঠাতা ও জাতির পিতা শেখ মুজিবুর রহমান। আর সেই সংবিধানের চারটি স্তম্ভের প্রধানতম একটি মূলনীতি হিসেবে ঠিক করা হয়- গণতন্ত্র।
 
এ ব্যাপারে ১৯৭২ সালের প্রণীত আমাদের সংবিধানের ১১ অনুচ্ছেদে বলা আছে, 'প্রজাতন্ত্র হইবে একটি গণতন্ত্র, যেখানে মৌলিক মানবাধিকার ও স্বাধীনতার নিশ্চয়তা থাকিবে, মানবসত্তার মর্যাদা ও মূল্যের প্রতি শ্রদ্ধাবোধ নিশ্চিত হইবে এবং প্রশাসনের সকল পর্যায়ে নির্বাচিত প্রতিনিধিদের মাধ্যমে জনগণের কার্যকর অংশগ্রহণ নিশ্চিত হইবে।'
 
বঙ্গবন্ধুর রাজনৈতিক জীবনের পথপরিক্রমা
 
বঙ্গবন্ধুর রাজনৈতিক জীবনের বিকাশ ঘটে যাদের মাধ্যমে, তাদের অন্যতম একজন হলেন হোসেন শহীদ সোহরাওয়ার্দী, গণতন্ত্রের মানসপুত্র বলা হয় তাকে। ১৯৩৮ সালে, কিশোর মুজিব তখন গোপালগঞ্জ মিশন স্কুলের ছাত্র, সেসময় স্কুল পরিদর্শনে যান তৎকালীন অবিভক্ত বাংলার মুখ্যমন্ত্রী (প্রধানমন্ত্রী) শেরে বাংলা এ কে ফজলুল হক এবং শ্রমমন্ত্রী হোসেন শহীদ সোহরাওয়ার্দী। এসময় তাদের কাছে স্কুলের সমস্যার কথা বলেন কিশোর মুজিব। তখনই তার নাম-ঠিকানা লিখে নেন সোহরাওয়ার্দী। এরপর মেট্রিক পাস করে সোহরাওয়ার্দীর পরামর্শক্রমে কলকাতায় ভর্তি হন এবং সক্রিয়ভাবে রাজনীতি শুরু করেন তিনি। এরই ধারাবাহিকতায়, ১৯৪৯ সালে জেলে থাকা অবস্থাতেও আওয়ামী লীগের প্রতিষ্ঠাতা যুগ্ম সাধারণ সম্পাদক করা হয় তাকে। পরে, ১৯৫৩ সালের ৯ জুলাই আওয়ামী লীগের কাউন্সিল অধিবেশন শেষে দলের সাধারণ সম্পাদক নির্বাচিত হন।
 
নির্বাচনের মাধ্যমে দলের দ্বিতীয় শীর্ষ পদে অধিষ্ঠিত হওয়ার পর তরুণ নেতা শেখ মুজিবুর রহমান তার বক্তব্যে বলেন, ‘১৯৪৯ সালে আওয়ামী লীগ গঠন হলেও আজ পর্যন্ত কোনো কাউন্সিল সভা হতে পারে নাই। আমি সমস্ত জেলা ও মহকুমা আওয়ামী লীগকে নির্দেশ দিলাম তিন মাসের মধ্যে নির্বাচন শেষ করতে হবে। তারপর পূর্ব পাকিস্তান আওয়ামী লীগ কাউন্সিল সংগঠনের কর্মকর্তা নির্বাচন করবে এবং গঠনতন্ত্র ও ম্যানিফেস্টো গ্রহণ করবে।'
 
গণতন্ত্র চর্চার ব্রত নিয়ে গড়ে ওঠা এই দলের নেতৃত্বেই ১৯৫৪ সালের নির্বাচনে যুক্তফ্রন্টের বিজয় হয়। এরপর ১৯৫৫ আওয়ামী মুসলিম লীগে যে কাউন্সিল হয়, সেখানে সবার মতামত নিয়েই দলের নাম থেকে 'মুসলিম' শব্দটি বাদ দেওয়া হয়। দলের সাধারণ সম্পাদক হিসেবে শেখ মুজিব দলের নাম থেকে 'মুসলিম' শব্দটি প্রত্যাহারের প্রস্তাব পেশ করলে, আওয়ামী লীগ অসাম্প্রদায়িক রাজনৈতিক দলে পরিণত হয়। কাউন্সিল অধিবেশনে তিনি পুনরায় সাধারণ সম্পাদক নির্বাচিত হন।
 
১৯৫৭ সালে আওয়ামী লীগের কাউন্সিল অনুষ্ঠিত হয় কাগমারিতে। একই বছর দলে সিদ্ধান্ত গৃহীত হয় যে, একই ব্যক্তি একসঙ্গে সরকার ও সংগঠনের দুটো পদে থাকতে পারবেন না। এরপর শেখ মুজিব দলকে অধিক গুরুত্ব দিয়ে মন্ত্রিসভা থেকে পদত্যাগ করেন। অর্থাৎ সংগঠনকে সুসংগঠিত করার উদ্দেশ্যে দলীয় সিদ্ধান্ত মেনে নেন।
 
উল্লেখ্য যে, ১৯৫৩ সাল থেকে ১৯৬৬ সাল পর্যন্ত প্রতিবারই সরাসরি ভোটের মাধ্যমে দলের সাধারণ সম্পাদক এবং ১৯৬৬ থেকে ১৯৭৪ পর্যন্ত নিয়মিত নির্বাচনের মাধ্যমেই দলের সভাপতি হয়েছেন বঙ্গবন্ধু। এমনকি দল তথা পুরো জাতির মহীরূহে পরিণত হওয়ার পরেও তিনি কখনোই গণতান্ত্রিক চর্চা থেকে বিচ্যুত হননি। তার হাত ধরেই বাংলাদেশ স্বাধীনতা অর্জন করে। তারপরও তিনি শাসনতন্ত্র প্রণয়ন শেষ করেই, ১৯৭৩ সালে জাতীয় নির্বাচনের আয়োজন করেন। তিনি সবসময় মনে করতেন, জনগণই শক্তির উৎস।  
 
পাকিস্তানি জান্তাদের নিপীড়ন ও বাঙালির গণতান্ত্রিক আন্দোলন
 
১৯৭১ সালে, মুক্তিযুদ্ধের মাধ্যমে বাংলাদেশ রাষ্ট্র প্রতিষ্ঠার আগ পর্যন্ত পশ্চিম পাকিস্তানের শোষকগোষ্ঠী অগণতান্ত্রিক শাসন ও অন্যায় আধিপত্য চালায়। এসবের বিরুদ্ধে একটানা গণতান্ত্রিক আন্দোলনের মধ্য দিয়ে বাঙালির সুৃপ্ত জাতিসত্তার বিকাশ ঘটে। সময়ের বিভিন্ন ধাপে, পাকিস্তানিদের স্বৈরতান্ত্রিক আচরণের বিপরীতে, আওয়ামী লীগকে একটি গণতান্ত্রিক দল হিসেবে গড়ে তোলেন শেখ মুজিব। তাই এই দল ক্রমান্বয়ে সাধারণ মানুষের হৃদয় জয় করে এবং জনতার অধিকার আদায়ের প্ল্যাটফর্মে পরিণত হয়।
 
পাকিস্তানিদের স্বৈরতান্ত্রিকতার বিষয়ে বঙ্গবন্ধু পরবর্তীতে তার আত্মজীবনীতে লিখেছেন, 'পাকিস্তানে যে ষড়যন্ত্রের রাজনীতি শুরু হয়ে গেছে, তাতেই আমাদের ভয় হলো। রাজনৈতিক প্রতিদ্বন্দ্বীকে গুলি করে হত্যা করা যে কত বড় জঘন্য কাজ, তা ভাষায় প্রকাশ করা কষ্টকর। আমরা যারা গণতন্ত্রে বিশ্বাস করি, তারা এই সমস্ত জঘন্য কাজকে ঘৃণা করি।'
 
এমনকি আওয়ামী লীগের হাত ধরে বাংলার মানুষের গণতান্ত্রিক অভিযাত্রার অভিমুখ বদলে দেওয়ার ষড়যন্ত্রও করেছে পাকিস্তানি জান্তা এবং তাদের দোসররা। তবে বাংলার মানুষকে তারা আর সাম্প্রদায়িকতার দিকে ধাবিত করতে পারেনি। উল্টো ধর্মকে ব্যবহার করার চেষ্টায় মত্ত দলগুলোই বিলীন হয়ে গেছে। মানুষ তাদের গণতান্ত্রিক অধিকার ফিরে পেতে আস্থা রেখেছে নিয়মিত গণতন্ত্রের  চর্চার মাধ্যমে গড়ে ওঠা দল আওয়ামী লীগের প্রতি। কুচক্রীদের নানাবিধ অপচেষ্টার বিষয়ে বঙ্গবন্ধু তার আত্মজীবনীতে আরও লিখেছেন, 'পাকিস্তান হবে (হতে পারতো অর্থে) একটা গণতান্ত্রিক রাষ্ট্র। এখানে প্রত্যেক ধর্মাবলম্বী বা জাতি-ধর্ম নির্বিশেষে সকল মানুষের সমান নাগরিক অধিকার থাকবে (থাকতে পারতো অর্থে)। দুঃখের বিষয়, পাকিস্তান আন্দোলনের যারা বিরুদ্ধাচরণ করেছিল, এখন পাকিস্তানকে ইসলামিক রাষ্ট্র করার ধুয়া তুলে রাজনীতিকে তারাই বিষাক্ত করে তুলেছে। মুসলিম লীগ নেতারাও কোনো রকম অর্থনৈতিক ও সমাজনৈতিক প্রোগ্রাম না দিয়ে একসঙ্গে যে স্লোগান দিয়ে ব্যস্ত রইল- তা হল ইসলাম।'
 
এদিকে, কোটি কোটি বাঙালির মধ্যে জাগরণের প্রাণ সঞ্চারণা বুঝতে পেরে একটা পর্যায়ে এসে আঁতকে ওঠে পাকিস্তানিরা। পথে-প্রান্তরে ছয় দফা'র ব্যাপক প্রচারণা ও মানুষের সাড়া দেখে বারবার গ্রেফতার করে জান্তারা। একপর্যায়ে তাকে কারাগারে আটকে রাখা হয়। এমনকি সেই অবস্থাতেই তার নামে আরো একটি রাষ্ট্রদ্রোহ (আগরতলা ষড়যন্ত্র মামলা) মামলা দেওয়া হয়। শেখ মুজিবকে ফাঁসি দিয়ে বাঙালির আন্দোলনকে নস্যাৎ করতে চেয়েছিল তারা। কিন্তু বাধ সাধে আপামর জনতা। জনগণের তীব্র আন্দোলনের মুখে অবশেষে শেখ মুজিবকে ছাড়তে বাধ্য হয় পাকিস্তানিরা। জেল থেকে বের হয়ে ঢাকার সোহরাওয়ার্দী উদ্যানে উপস্থিত হন তিনি। এসময় লাখো জনতার উপস্থিতিতে তাকে বঙ্গবন্ধু উপাধিতে ভূষিত করা হয়। জাতির সর্বোচ্চ নেতা হিসেবে প্রত্যেক জনগণের মানবিক জীবন নিশ্চিতের প্রতিশ্রুতি দেন তিনি। এরপর তার দুর্বার নেতৃত্বে স্বৈরাচার আইয়ুব খানের পতন ঘটে। এসময় গণতান্ত্রিক পদ্ধতিতে সরকার গঠন ও শানসতন্ত্র প্রণয়নের জন্য নির্বাচনের দাবি জানান তিনি।
 
এই সময়ের একপর্যায়ে, ব্রিটেন সফর করেন বঙ্গবন্ধু। সেসময় বিবিসিকে দেওয়া এক সাক্ষাৎকারে গণতন্ত্রের ব্যাপারে স্পষ্টভাবে তিনি বলেন, 'কোনো ব্যক্তির ক্ষমতা নাই শাসনতন্ত্র দেওয়ার। জনসাধারণের প্রতিনিধিরই এই ক্ষমতা রয়েছে, তারাই শাসনতন্ত্র দিতে পারে। এবং জনসাধারণের ইলেকশন হওয়ার পরে, যদি অবাধ সুষ্ঠু নির্বাচন হয়, জনসাধারণের প্রতিনিধিরাই একটা শাসনতন্ত্র তৈরি করতে পারে এবং সেই শাসনতন্ত্র জনগণ গ্রহণ করবে। আমি গণতন্ত্রে বিশ্বাস করি। মেজরিটির অপিনিয়ন যেটা হবে সেটা মেনে নিতে রাজি আছি। আমার কোনো ব্যক্তিগত ক্ষমতা নাই। আমি কাকে রেপ্রিজেন্ট করি? আমি তো নিজেকে লিডার বলতে পারি না, যে পর্যন্ত না আই হ্যাভ লিগ্যাল অ্যান্ড মরাল রাইট টু সে: আই অ্যাম রিপ্রেজেন্টেটিভ অব দ্যা পিপল।'
 
স্বাধীনতার সুফল নিশ্চিত করতে প্রকৃত গণতন্ত্রের অন্বেষণ
 
১৯৭১ সালের ১৬ ডিসেম্বর স্বাধীনতার পর, প্রথমেই একটি শাসতন্ত্র প্রণয়নে গুরুত্ব দেন বঙ্গবন্ধু। ফলে স্বাধীনতার এক বছর পূর্তির আগেই, বাংলাদেশের সংবিধান রচনা করা হয়। ১৯৭২ সালের ৪ নভেম্বর গণপরিষদের অধিবেশনে এই সংবিধান গৃহীত হওয়ার সময় বঙ্গবন্ধু একটি ভাষণ দেন, যেখানে তার রাষ্ট্রচিন্তা স্পষ্টভাবে ফুটে ওঠে। এই ভাষণে বঙ্গবন্ধু 'গণতন্ত্র', 'সমাজতন্ত্র' ও 'ধর্মনিরপেক্ষতা'র যে ব্যাখ্যা দিয়েছেন, যা প্রচলিত ধারণার থেকে কিছুটা আলাদা। গণতন্ত্র সম্পর্কে এসময় বঙ্গবন্ধু বলেন, 'আমরা গণতন্ত্রে বিশ্বাস করি। সেই গণতন্ত্র, যা সাধারণ মানুষের কল্যাণ সাধন করে থাকে। মানুষের একটা ধারণা আছে এবং আগেও আমরা দেখেছি যে, গণতন্ত্র যেসব দেশে চলেছে, দেখা যায় সেসব দেশে গণতন্ত্র পুঁজিপতিদের প্রটেকশন দেওয়ার জন্য কাজ করে এবং শোষকদের রক্ষা করার জন্যই গণতন্ত্রের ব্যবহার হয়। সেই গণতন্ত্রে আমরা বিশ্বাস করি না। আমরা চাই, শোষিতের গণতন্ত্র।' এই শোষিতের গণতন্ত্র প্রসঙ্গে তিনি আরো বলেছেন, এর ফলে এদেশের দুঃখী মানুষরা রক্ষা পাবে, শোষকদের রক্ষার ব্যবস্থা নাই এখানে।'
 
নির্বাচনের ওপর গুরুত্বারোপ করে বঙ্গবন্ধু শেখ মুজিবুর রহমান বলেছেন, 'জনগণের মতামতের ওপর আমরা বিশ্বাস করি। জনগণ যাদের নির্বাচিত করবে, তারাই সরকার চালাবে। শক্তির উৎস হল জনগণ।'
 
স্বাধীনতার পর, ১৯৭২ সালের ৭ ও ৮ এপ্রিল, বাংলাদেশ আওয়ামী লীগের দুই দিনব্যাপী কাউন্সিল অধিবেশন অনুষ্ঠিত হয়। অধিবেশনের উদ্বোধনী বক্তব্যে বঙ্গবন্ধু বলেন, 'সরকারি কর্মচারীরা যদি জনস্বার্থের সঙ্গে তাল মিলিয়ে তাদের মানসিকতার পরিবর্তন ঘটাতে না পারেন, তাহলে প্রয়োজনবোধে খোল-নলচে সবই বদল করা হবে।' গণতন্ত্র শুধু নামে নয়, বরং উপনিবেশিক আচরণ পরিবর্তন এবং সমাজের মধ্যে প্রকৃত গণতন্ত্র প্রতিষ্ঠার জন্য সোচ্চার ছিলেন তিনি।
 
এর আগে, ১ ফেব্রুয়ারি বঙ্গবন্ধু বিভিন্ন দফতর বিভাগ ও স্বায়ত্তশাসিত সংস্থাগুলোর প্রধানদের উদ্দেশ্যে ভাষণ দেওয়ার সময় বলেন, 'স্বাধীনতা সংগ্রামের ৯ মাসে পাকিস্তানি দখলদার বাহিনীর হাতে এদেশের লাখো জনতা অকথ্য নির্যাতনের শিকার হয়েছে। জনগণের আত্মত্যাগের কোনো তুলনা নেই। বর্বরদের নির্যাতন থেকে এদেশে একটি পরিবারও রেহাই পায়নি। বাংলাদেশের আদর্শকে রক্ষা করার জন্য জনগণ সর্বস্ব ত্যাগ করেছে, প্রাণ দিয়েছে। এতকিছুর পর অর্জিত হয়েছে স্বাধীনতা। এই স্বাধীন জাতির প্রতি সরকারি কর্মচারীদের রয়েছে এক নতুন দায়িত্ব। সরকারি কর্মচারীদের অবশ্যই এই দায়িত্ব সম্পর্কে সচেতন থাকতে হবে। অতীতের আমলাতান্ত্রিক মনোভাব পরিবর্তন করতে হবে।'
 
এমনকি ১৯৭৫ সালের এক বক্তব্যে বাংলার দুঃখী মানুষের প্রতি সদয় আচরণ করার আহ্বান জানিয়ে বঙ্গবন্ধু বলেছেন, 'মনে রেখো, এটা ব্রিটিশ কলোনি নয়, পাকিস্তানি কলোনি নয়।'
 
তবে, তার হাত দিয়ে প্রতিষ্ঠিত বাকশাল নিয়ে অনেক অপপ্রচার চালানো হয়েছে বিভিন্ন সময়। কিন্তু এটি ছিল মূলত দ্বিতীয় বিপ্লব। একটি যুদ্ধ বিধ্বস্ত দেশকে শূন্য হাতে গড়ে তোলার জন্য সাড়ে তিন বছর অক্লান্ত পরিশ্রম করেছেন বঙ্গবন্ধু। কিন্তু আন্তর্জাতিক চক্র ও তাদের দেশীয় দোসরদের অব্যাহত ষড়যন্ত্রের কারণ বারবার বাধাগ্রস্ত হয়েছেন। তাই ১৯৭৫ সালে নিয়মতান্ত্রিকভাবে, জাতীয় সংসদ কর্তৃক সর্বসম্মত অনুমোদনের পর, বঙ্গবন্ধু সংবিধান সংশোধন করেন এবং সরকার ব্যবস্থায় পরিবর্তন আনেন।  এরপর দেশের স্বীকৃত রাজনৈতিক দলগুলোর সমন্বয়ে একটি জাতীয় দল তথা ‘বাংলাদেশ কৃষক শ্রমিক আওয়ামী লীগ’ বা বাকশাল গঠন করেন এবং এই দলে যোগদানের জন্য দেশের সব নাগরিকের প্রতি আহ্বান জানান।
 
দেশের নৈরাজ্যময় পরিস্থিতি উত্তরণের জন্য এই ব্যবস্থার মাধ্যমে তিনি সব দল-মতকে একসঙ্গে আনতে চেয়েছিলেন। এর মাধ্যমে তিনি যে প্রশাসনিক ও সামাজিক সংস্কারের ছক এঁকেছিলেন, সেখানেও গণতন্ত্রের ছাপ রেখেছেন। জেলায় জেলায় নির্বাচিত প্রতিনিধিসহ নাগরিক সমাজের প্রতিনিধিদের গভর্নরের দায়িত্ব দিয়ে ক্ষমতার বিকেন্দ্রীকরণ করার পদক্ষেপ নিয়েছিলেন বঙ্গবন্ধু। তিনি চেয়েছিলেন গণতন্ত্রের বিকেন্দ্রীকরণ ও গণপ্রশাসন। এজন্য প্রতিটি গভর্নর কাউন্সিলে প্রশাসনসহ সবশ্রেণি-পেশার মানুষকে রেখেছিলেন।
আমৃত্যু দেশের মানুষ ও মানুষের অধিকার প্রতিষ্ঠার জন্যই কাজ করে গেছেন বাঙালি জাতির মহান পুরুষ শেখ মুজিবুর রহমান। গণতান্ত্রিক প্রক্রিয়ায় আন্দোলন সংগ্রাম পরিচালনার মাধ্যমে বাংলাদেশ রাষ্ট্রের জন্ম দিয়েছেন তিনি, এটি বিশ্বের ইতিহাসে একটি বিস্ময়কর ঘটনা। এরপর, মানুষের ঘরে ঘরে স্বাধীনতার সুফল পৌঁছে দিতে শোষিতের গণতন্ত্র তথা দুঃখী মানুষের গণতন্ত্র প্রতিষ্ঠার জন্য উদ্যোগ নিয়েছেন, যা ছিল একটি দুঃসাহসী ও যুগান্তকারী উদ্যোগ।
﻿﻿﻿বাংলাদেশের সংবিধানের অন্যতম একটি স্তম্ভ হলো ধর্মনিরপেক্ষতা। বিভিন্ন সময় এই 'ধর্মনিরপেক্ষতা' শব্দটিকে বিভিন্নভাবে উপস্থাপন করা হয়। অনেকের ধারণা, ধর্মনিরপেক্ষতা মানে ধর্মের অনুপস্থিতি, ধর্মনিরপেক্ষতা মানে ধর্মহীনতা, এরকম অপপ্রচার বিভিন্ন সময় ছড়ানো হয়েছে। কিন্তু আসলেই কী তাই? নাকি ধর্মনিরপেক্ষতা মানে অসাম্প্রদায়িকতা, ধর্মকে ঢাল হিসেবে ব্যবহার করে নৈরাজ্য সৃষ্টির পথ বন্ধ করা। প্রকৃতপক্ষে ধর্মনিরপেক্ষতা মানে কিন্তু ধর্মহীনতা নয়, বরং ধর্মনিরপেক্ষতা মানে একটা সমাজে শান্তিপূর্ণভাবে সবাই মিলেমিশে থাকা, স্বাধীনভাবে নিজ নিজ ধর্ম পালন করা। বিশেষ করে ভাষাভিত্তিক জাতিরাষ্ট্র হিসেবে বাংলাদেশে এর গুরুত্ব আরো বেশি। কারণ, মাতৃভাষায় কথা বলার অধিকার আদায়কে কেন্দ্র করে বিকশিত হয়েছে বাঙালি জাতীয়তাবাদ। আর এই জাতীয়তাবোধ সৃষ্টির পেছনে ধর্ম-বর্ণ নির্বিশেষে এক অসাম্প্রদায়িক চেতনা কাজ করেছে। পরবর্তীতে এই অসাম্প্রদায়িকতার ওপর ভিত্তি করেই গড়ে উঠেছে স্বাধীন বাংলাদেশ।
 
সেদিকে যাওয়ার আগে, রাষ্ট্রকাঠামোর সঙ্গে ধর্মের সম্পর্কটা কেমন- সেই বিষয়ে একটু ভেবে দেখা যাক। আধুনিক রাষ্ট্রব্যবস্থায় ধর্মভিত্তিক রাষ্ট্র বা ধর্মনিরপেক্ষতা: সবই আসলে রাজনৈতিক ধারণা। এর সঙ্গে ব্যক্তি মানুষের ধর্ম বিশ্বাসের কোনো সম্পর্ক নাই। ব্যক্তি অধার্মিক হয়েও রাজনীতির মঞ্চে ধর্মের ধুয়ো তুলতে পারেন। আবার উল্টোটাও হয়। অখণ্ড ভারতে মাওলানা আবুল কালাম আজাদের মতো মহান মুসলিম নেতা ছিলেন, যিনি ব্যক্তিগত জীবনে আপাদমস্তক ইসলাম মেনে চলতেন, কিন্তু রাজনৈতিকভাবে ধর্মভিত্তিক রাষ্ট্র চাননি। আবার মোহাম্মদ আলী জিন্নাহ, যাকে পাকিস্তানের জনক বলা হয়, তিনি বিলেতি স্টাইলের জীবনযাপন করেও কিন্তু একটা ধর্মভিত্তিক পাকিস্তান রাষ্ট্রের প্রতিষ্ঠাতা হয়েছেন। আবার দেখুন, ইরাকের একজন খ্রিস্টানও কিন্তু তার পরিচয়ের সময় বলেন- ইরাকি, তিনি কিন্তু খ্রিস্টান বলেন না। জাতিগতভাবে তিনি ইরাকি, এটাই তার বড় পরিচয় মনে করেন তিনি। ঠিক তেমনি বাংলাদেশের নাগরিকরাও যেনো হাজার বছরের সম্প্রীতির সংস্কৃতিকে ধারণ করে এবং প্রজন্মের পর প্রজন্ম ধরে শান্তিপূর্ণ এক সমাজব্যবস্থা গড়ে তোলে, সেই প্রয়াস থেকেই স্বাধীনতার পর বঙ্গবন্ধুর হাত ধরে আনুষ্ঠানিকভাবে ধর্মনিরপেক্ষতার দিকে ধাবমান হয় বাংলাদেশ।
 
ধর্মের ভিত্তিতে দেশভাগের পরেই কেনো মোহভঙ্গ হলো
 
১৯৪৭ সালে শুধু ধর্মের ভিত্তিতেই পশ্চিম পাকিস্তানের সঙ্গে যুক্ত হয় পূর্ব বাংলা, পরবর্তীতে এই ভূখণ্ডকে পূর্ব পাকিস্তান বলে অভিহিত করা হয়। ব্রিটিশ আমলে ইংরেজদের কিছু বিভেদমূলক নীতির কারণে, সেই অবস্থা থেকে পরিত্রাণ পেতে চেয়েছিল মুসলমানরা। সেসময় তাই ধর্মভিত্তিক একটা জাতীয়তাবোধ জাগ্রত হয়, যার ফলে জন্ম হয় পাকিস্তান রাষ্ট্রের। ১৯৪৬ সালে পাকিস্তানের দাবিতে শতকরা ৯৭ শতাংশ ভোট দেয় এই বাংলার মানুষ। অথচ দেশ ভাগের পরেই বদলে যায় পশ্চিম পাকিস্তানিদের আচরণ। অল্প সময়ের মধ্যেই পূর্ব বাংলার লোকজন বুঝতে পারেন যে, ইসলামের ছদ্মবেশে পশ্চিম পাকিস্তানিরা আসলে এই অঞ্চলের মানুষের বড় ধরণের ক্ষতি করে ফেলেছে। রাষ্ট্রের সাইনবোর্ডে ইসলাম ধর্মকে রাখা হলো ঢাল হিসেবে, কিন্তু রাষ্ট্রপরিচালনায় ইসলামের 'ই'-ও রাখা হলো না। শুরু হলো শোষণ, বৈষম্য, নির্যাতন।
 
ব্যাস, পাকিস্তানিদের ধর্মের লেবাসটা ধীরে ধীরে উন্মোচিত হতে থাকলো সাধারণ মানুষের সামনে। এরপর শোষণহীন জীবনের দাবিতে একাট্টা হতে থাকলো তুমুল শোষণে ক্লান্ত সংখ্যাগরিষ্ঠ মানুষ। ধর্ম-বর্ণ নির্বেশেষে এক নতুন জাগরণ শুরু হলো। ১৯৪৮ সালে জিন্নাহ কর্তৃক উর্দুকে রাষ্ট্রভাষা ঘোষণার পর ঢাকায় যে প্রতিবাদ শুরু হয়, ১৯৫২ সালের তীব্র আন্দোলনের মাধ্যমে তা এক নতুন জাতীয়তাবোধে জাগরিত করে তোলে জাতিকে। অসাম্প্রদায়িকতাই এই ছিল এই জাগরণের মূল ভিত্তি। এই ধর্মনিরেপক্ষতার ভিত্তির ওপরেই দাঁড়িয়ে যায় বাঙালি জাতীয়তাবাদ। যার ফলশ্রুতিতেই শোষণ ও বৈষম্যহীন সমাজের দাবি নিয়ে জন্ম হয় স্বাধীন বাংলাদেশের।
 
ছোট্ট একটা উদাহরণ দিলেই এই অল্প সময়ের ব্যবধানে মানুষের মনোভাব পরিবর্তনের বিষয়টি স্পষ্ট হয়ে উঠবে। ১৯৫৪ সালে যুক্তফ্রন্টের নির্বাচনের সময় প্রবল পরাক্রমশালী মুসলিম লীগ আবারো ধর্মকে হাতিয়ার করে মাঠে নামে। এর বিপরীতে- মানুষকে বৈষম্যহীন জীবন, শোষণমুক্ত সমাজ ও সাম্প্রদায়িক সম্প্রীতির প্রতিশ্রুতি দেয় আওয়ামী লীগের নেতৃত্বাধীন যুক্তফ্রন্ট। ১৯৪৬ সালের প্রাদেশিক নির্বাচনে যেখানে ৯৭ শতাংশ আসনে মানুষ ধর্মের ভিত্তিতে পাকিস্তান রাষ্ট্রের পক্ষে ভোট দিয়েছিল, সেখানে মাত্র কয়েক বছরের মাথায় সেই ধর্মের ফেরিওয়ালাদের শূন্য হাতে বিদায় করেছে সেই মানুষেরাই। বাংলার ২৩৭ টি মুসলিম আসনের বিপরীতে মুসলীম লীগ মাত্র ৯টিতে জয়লাভ করে। বাকি ২১৫ আসনে জয়লাভ করে আওয়ামী লীগের নেতৃত্বাধীন যুক্তফ্রন্ট। স্বতন্ত্র হিসেবে জিতে আসা ৮ জনও পরে যুক্তফ্রন্টে যোগ দেন। মাত্র অর্ধযুগের ব্যবধানে, ধর্মভিত্তিক রাষ্ট্রের মোহ কাটিয়ে মানুষ মানবতাভিত্তিক-মর্যাদাভিত্তিক রাষ্ট্রের দিকে ধাবিত হতে চেয়েছে। ১৯৫৪ সালের পর থেকে ১৯৭১ সালের মুক্তিযুদ্ধে বিজয় অর্জন পর্যন্ত বাংলাদেশে আর কখনোই সাম্প্রদায়িক শক্তি মাথা চাড়া দিয়ে দাঁড়াতে পারেনি। ৮০ শতাংশ মুসলমানের এই দেশের মানুষ আর ধর্মের ফাঁদে ফেলতে চায়নি রাষ্ট্রব্যবস্থাকে। গণমানুষের সর্বমুখী আকাঙ্ক্ষার রায় যায় একটি অসাম্প্রদায়িক মানবিক রাষ্ট্র গড়ার পক্ষে। যে আদর্শের ওপর দাঁড়িয়ে জাতীয়তাবাদ পূর্ণতা লাভ করে এবং বাংলাদেশের মুক্তিযুদ্ধ সংঘটিত হয়। ফলে স্বাধীনতার পর জাতির জনক বঙ্গবন্ধু শেখ মুজিবুর রহমান 'ধর্মনিরপেক্ষতা'কে সংবিধানের চার স্তম্ভের অন্যতম একটি বলে ঘোষণা দেন।
 
বঙ্গবন্ধুর হাত ধরে অসাম্প্রদায়িকতার পথে বাংলাদেশের যাত্রা
 
স্বাধীনতার পর প্রথমেই একটি শাসনতন্ত্র প্রণয়নে হাত দেন বঙ্গবন্ধু। মানুষের ভাগ্য পরিবর্তনের লক্ষ্যে তিনি পুরনো কাঠামো ভেঙে নতুন একটি ব্যবস্থার দিকে যেতে চাইলেন। বঙ্গবন্ধু চেয়েছেন, বাংলাদেশ হবে এমন একটি রাষ্ট্র যেখানে সব মানবাধিকার নিশ্চিত করা হবে। এজন্য হাজার বছরের ঐতিহ্যের ধারাবাহিকতায় বহু ধর্ম-বর্ণের এই জাতিকে দীর্ঘস্থায়ীভাবে সম্প্রীতির বন্ধনে বাঁধলেন তিনি। রাষ্ট্রের অন্যতম একটি মূল নীতি হিসেবে ঘোষণা করলেন ধর্মনিরপেক্ষতাকে। ধর্মনিরপেক্ষতার ব্যাখ্যাও তিনি সেসময় দিয়েছেন। এটি নিয়ে ভ্রান্তি ছড়ানোর কোনো অবকাশ নেই। 
 
১৯৭২ সালের ৪ নভেম্বর গণপরিষদের ভাষণে এ বিষয়ে বঙ্গবন্ধু শেখ মুজিবুর রহমান বলেছেন, 'ধর্মনিরপেক্ষতা মানে ধর্মহীনতা নয়। মুসলমানরা তাদের ধর্ম পালন করবে, হিন্দুরা তাদের ধর্ম পালন করবে, বৌদ্ধরা তাদের ধর্ম পালন করবে, খ্রিস্টানরা তাদের ধর্ম পালন করবে। কেউ বাধা দিতে পারবে না। আমাদের আপত্তি শুধু এই যে, ধর্মকে কেউ রাজনৈতিক অস্ত্র হিসেবে ব্যবহার করতে পারবে না। পঁচিশ বছর আমরা দেখেছি- ধর্মের নামে জুয়াচুরি, ধর্মের নামে শোষণ, ধর্মের নামে বেঈমানি, ধর্মের নামে অত্যাচার, এই বাংলাদেশের মাটিতে এসব চলেছে। ধর্ম অতি পবিত্র জিনিস। পবিত্র ধর্মকে রাজনৈতিক হাতিয়ার হিসেবে ব্যবহার করা চলবে না। সংবিধানে ধর্মনিরপেক্ষতার মাধ্যমে সাড়ে সাত কোটি মানুষের ধর্মীয় অধিকার রক্ষার করার ব্যবস্থা করা হয়েছে।'
 
এখানে একটি বিষয় উল্লেখ করা প্রয়োজন যে, বঙ্গবন্ধু নিজে তরুণ বয়সে কিন্তু একসময় শেরে বাংলা, সোহরাওয়ার্দীদের সঙ্গে পাকিস্তান চেয়েছেন। এমনকি পাকিস্তান চেয়ে যারা আন্দোলন করেছেন, তাদের মধ্য বঙ্গবন্ধুর ভূমিকা অনস্বীকার্য। কিন্তু ধর্মকে পাকিস্তানিরা যেভাবে ব্যবহার করেছে, তা বুঝতে পেরে হতাশ হয়ে পড়েন তিনি। এবং সেই তখন থেকেই অসাম্প্রদায়িক রাষ্ট্রের জন্য কাজ শুরু করেন। এ বিষয়ে বঙ্গবন্ধু তার আত্মজীবনীতে লিখেছেন, 'পাকিস্তান সৃষ্টির পর আমি মনে করেছিলাম, পাকিস্তান হয়ে গেছে, সাম্প্রদায়িক রাজনৈতিক প্রতিষ্ঠানের দরকার নাই। একটা অসাম্প্রদায়িক রাজনৈতিক প্রতিষ্ঠান হবে, যার একটা সুষ্ঠু মেনিফেস্টো থাকবে।'
 
কিন্তু পাকিস্তানিরা যখন উর্দুকে ইসলামি ভাষা বলে চাপিয়ে দিতে চাইলো আমাদের ওপর, ১৯৪৮ সালে সোহরাওয়ার্দী উদ্যানে মোহাম্মদ আলী জিন্নাহ এই ঘোষণা দিলেন, তখন নিজে কয়েকজনকে সঙ্গে নিয়ে এর প্রতিবাদ করেন তরুণ শেখ মুজিব। পরবর্তীতে জেলে থাকা অবস্থায় ভাষা আন্দোলন প্রসঙ্গে তিনি এ বিষয়ে লিখেছেন, 'দুনিয়ার বিভিন্ন দেশের মুসলমানরা বিভিন্ন ভাষায় কথা বলে। আরব দেশের লোকেরা আরবি বলে। পারস্যের লোকেরা ফার্সি বলে। তুরস্কের লোকেরা তুর্কি বলে। ইন্দোনেশিয়ার লোকেরা ইন্দোনেশিয়ান ভাষায় কথা বলে। মালয়েশিয়ার লোকেরা মালয় ভাষায় কথা বলে। চীনের মুসলমানরা চীনা ভাষায় কথা বলে। শুধু পূর্ব পাকিস্তানের ধর্মভীরু মুসলমানদের ইসলামের কথা বলে ধোঁকা দেওয়া যাবে বলে ভেবেছিল, কিন্তু পারে নাই।'
 
পাকিস্তান পর্বে যেসব বিষয়কে কেন্দ্র করে বাঙালি জাতীয়তাবাদের বিকাশ ঘটে তার মধ্যে অন্যতম হলো: বৈষম্য ও শোষণমুক্তি, গণতন্ত্র প্রতিষ্ঠান জন্য সংগ্রাম এবং অসাম্প্রদায়িকতা। যে কারণে, ১৯৫৪ এর নির্বাচনে যুক্তফ্রন্টের বিজয় হয় এবং ১৯৫৫ সালে আওয়ামী মুসলিম লীগ 'আওয়ামী লীগ'-এ রূপান্তরিত হয়। এর মাধ্যমে সংখ্যাগরিষ্ঠ মানুষের অসাম্প্রদায়িক মানসিকতার সঙ্গে একাত্মতা প্রকাশ করে বঙ্গবন্ধুর নেতৃত্বাধীন এই দলটি। ষাটের দশকে এই অসাম্প্রদায়িক জাতীয়তাবোধ আরো তীব্র হয়ে ওঠে ছয় দফার মধ্য দিয়ে। এর মূল দাবি ছিল মূলত সাংবিধানিক, অর্থনৈতিক ও রাজনৈতিক স্বশাসনের। কিন্তু এর ভাবাদর্শগত ভিত্তি ছিল বাঙালি জাতীয়তাবাদ, যার শেকড় অসাম্প্রদায়িকতার মধ্যে প্রোথিত।  তৎকালীন সময়ে 'পদ্মা-মেঘনা-যমুনা, তোমার আমার ঠিকানা', 'জাগো জাগো, বাঙালি জাগো', 'জয় বাংলা'... এসব শুধু স্লোগান ছিল না। এসব মন্ত্রের মাধ্যমে ধর্ম-বর্ণ নির্বিশেষে বাঙালির মানসলোকে অসাম্প্রদায়িকতার বন্ধন রচিত হয়েছে।
 
মনে-প্রাণে ধর্ম মেনেই ধর্মনিরপেক্ষতা
 
ঐতিহ্যবাহী এক মুসলিম পরিবারে ১৯২০ সালে  জন্ম শেখ মুজিবুর রহমানের। এরপর বেড়ে উঠেছেন নিজ এলাকা গোপালগঞ্জের টুঙ্গিপাড়া গ্রামে। মূলত কিশেোার বয়স থেকেই তিনি প্রভাবিত হন তৎকালীন রাজনৈতিক পরিবেশ দ্বারা। নিজের ছোটবেলার ব্যাপারে অসমাপ্ত আত্মজীবনীতে বঙ্গবন্ধু লিখেছেন, 'তখন স্বদেশী আন্দোলনের যুগ। মাদারীপুরের পূর্ণ দাস তখন ইংরেজদের আতঙ্ক। স্বদেশী আন্দোলন তখন মাদারীপুর ও গোপালগঞ্জের ঘরে ঘরে। আমার মনে হতো মাদারীপুরে সুভাষ বোসের দলই শক্তিশালী ছিল।' সেই সময়টাতেই ইংরেজদের প্রতি বিরূপ ধারণা সৃষ্টি হয় কিশোর শেখ মুজিবের মনে। সেই অনুপ্রেরণা থেকেই তিনি ভেবেছেন, 'ইংরেজদের এদেশে থাকার কোনো অধিকার নাই। স্বাধীনতা আনতে হবে।'
 
বঙ্গবন্ধুর নিজের লেখা জীবনী থেকে আরো জানা যায়, ১৯৩৭ সালে তাকে পড়াতেন হামিদ মাস্টার নামের একজন, যিনি ছিলেন ব্রিটিশবিরোধী আন্দোলনের নেতা। আবার মাদারীপুরের পূর্ণ দাস তখন বেশ সুপরিচিত। ইংরেজবিরোধী আন্দোলনের কারণে জেলও খাটেন। তাকে নিয়ে 'পূর্ণ-অভিনন্দন' নামে একটি কবিতা লিখে পাঠান বিদ্রোহী কবি কাজী নজরুল ইসলাম।
 
হিন্দু-মুসলিম বিভেদ নয়, বরং একসঙ্গে মিলেমিশে অধিকার আদায়ের আন্দোলন এবং শান্তিপূর্ণ সহাবস্থানের এই শিক্ষা তিনি কৈশোরের এসব ঘটনা থেকেই পেয়েছেন। প্রথমে স্বদেশী আন্দোলন ও পরে সুভাষ বোসের প্রতি টানের কারণেই জীবনের শুরু থেকেই সাম্প্রদায়িকতা পরিত্যাগ করতে পেরেছিলেন বঙ্গবন্ধু, তাই তার মানসপটে ধীরে ধীরে লেখা হচ্ছিলো মনুষ্যত্বের জয়গান।
 
পরবর্তীতে, ১৯৩৮ সালে হোসেন শহীদ সোহরাওয়ার্দী ও শেরে বাংলা একে ফজলুল হক যখন গোপালগঞ্জে যান, তখন শেখ মুজিবকে মুসলিম ছাত্রলীগের যোগ দেওয়ার আহ্বান জানান সোহরাওয়ার্দী। ১৯৪০ সালে শেখ মুজিব নিখিল ভারত ছাত্র ফেডারেশনে যোগ দেন। কলকাতার ইসলামিয়া কলেজের বেকার হোস্টেলে থাকার সময় পাকিস্তান আন্দোলনে সক্রিয়ভাবে জড়িয়ে পড়েন তিনি। এরপরও ধর্মীয় গোঁড়ামি বা উগ্র সাম্প্রদায়িকতা তাকে কখনোই গ্রাস করেনি। ১৯৪৭ সালে দেশভাগের সময় কলকাতার দাঙ্গা প্রতিরোধে তার ভূমিকা ছিল অনবদ্য। কাছে থেকে দেখেছেন সাম্প্রদায়িক দাঙ্গা-হাঙ্গামার বর্বরতা, মানুষের আহাজারি। ছুটে গিয়েছেন আর্ত মানবতার সেবায়।
এখানে উল্লেখ্য যে, এই উপমহাদেশের অসাম্প্রদায়িক পরিবেশ যখন ইংরেজদের কারণে ক্রমেই নষ্ট হওয়ার মুখে, তখনও অনেকে উদ্যোগ নিয়েছিলেন এটি টিকিয়ে রাখতে। কিন্তু ইংরেজদের 'ডিভাইড অ্যান্ড রুল' নীতির কারণে তা বারবার ব্যর্থ হয়েছে। পাকিস্তানিরাও ধর্মের ঢাল ব্যবহারের চেষ্টা করেছে কিন্তু বঙ্গবন্ধুর অদম্য নেতৃত্ব এবং তার প্রতি বাংলার মানুষের আস্থার কারণে পাকিস্তানিদের ধর্মের ট্রামকার্ড ব্যর্থ হয়েছে। ইতিহাসের মহাসড়কে মুসলিম লীগের রাজনীতি দিয়ে যে যাত্রা শুরু করেছিলেন বঙ্গবন্ধু, কালের আবর্তনে ধীরে ধীরে তিনিই হয়ে ওঠেন অসাম্প্রদায়িক রাজনীতির ধারক ও বাহক। এজন্য বাংলাদেশকে একটি প্রকৃত গণতান্ত্রিক, অসাম্প্রদায়িক ও জনকল্যাণমুখী রাষ্ট্রে পরিণত করতে ধর্মনিরপেক্ষতার ওপর গুরুত্ব দেন তিনি। আর বাঙালি জাতীয়তাবাদ বিকাশের প্রধান এবং প্রথম শর্তও ছিল এটি। বঙ্গবন্ধুর ধর্মনিরপেক্ষতা বলতে বোঝায়- অসাম্প্রদায়িকতা, রাজনীতিক উদ্দেশ্যে ধর্মের অপব্যবহার রোধ ও ধর্ম সংক্রান্ত ব্যাপারে রাষ্ট্রের নিরপেক্ষতা। এক কথায়: ধর্ম যার যার, রাষ্ট্র সবার।
যুগে যুগে কবি-সাহিত্যিক-শিল্পী-সমাজ সংস্কারকগণ এসেছেন, নারী অধিকারের কথা বলে গেছেন; নারী মুক্তির আন্দোলন করেছেন। সমাজের কুসংস্কার থেকে নারীকে রক্ষার প্রচেষ্টা নিয়েছেন। সমাজকে সচেতন করতে উদ্যোগী হয়েছেন।
এ ভূখণ্ডে জাতির পিতা বঙ্গবন্ধু শেখ মুজিবুর রহমান নারীর ক্ষমতায়নে সবচেয়ে সাহসী ভূমিকা পালন করেছেন। শুধু কথা ও লেখনী দ্বারা নয়, বাস্তব জীবনে নারীর অধিকার প্রতিষ্ঠার সুযোগ তিনি সৃষ্টি করে দিয়েছেন। তিনি বাংলাদেশকে স্বাধীন করেছেন। স্বাধীন দেশের সকল নাগরিকের সমঅধিকারের কথাও তিনি বলেছেন। 'এই ঘুণেধরা সমাজ ভেঙে নতুন সমাজ আমরা গড়ব'- এটা ছিল তাঁর আন্তরিক প্রত্যয়। তাই তিনি সমাজ পরিবর্তনের ক্ষেত্রে নারীর অধিকার প্রতিষ্ঠার সময়োপযোগী উদ্যোগ নিয়েছিলেন। যার সুফল আজ বাংলাদেশের নারী সমাজ পাচ্ছে। রাষ্ট্রীয় কর্মকাণ্ডে নারীগণ আজ নিজেদের অবস্থান সুদৃঢ় করতে সক্ষম হয়েছেন।
'নারীকে আপন ভাগ্য জয় করিবার/কেন নাহি দেবে অধিকার?/হে বিধাতা' ... বিশ্বকবি রবীন্দ্রনাথ ঠাকুর এ আকুতি করে গেছেন। কারণ, তিনি নারী অধিকার সম্পর্কে সচেতন ছিলেন।
কলকাতার জোড়াসাঁকোর ঠাকুর পরিবার আধুনিক চিন্তা ও ভাবধারায় সমৃদ্ধ ছিল। সমাজকে এগিয়ে নিতে এই পরিবারের অনেক অবদান রয়েছে। শিক্ষা-দীক্ষার প্রসার, সাংস্কৃতিক চর্চা এবং কুসংস্কার দূর করার ক্ষেত্রেও সে সময় তাঁরা অগ্রণী ভূমিকা পালন করেছেন।
বাংলাদেশের জাতীয় কবি কাজী নজরুল ইসলাম লিখেছেন- 'বিশ্বে যা-কিছু মহান্‌ সৃষ্টি, চির-কল্যাণকর/অর্ধেক তার করিয়াছে নারী, অর্ধেক তার নর'। সমাজে নারীর যে অবদান রয়েছে, সে কথাই তিনি তুলে ধরেছেন তাঁর কবিতায়। নারীকে তার অবদানের স্বীকৃতি দিয়েছেন কবি নজরুল ইসলাম এই লেখার মধ্য দিয়ে। এ বার্তাই পৌঁছে দিয়েছেন যে, নারীকে অবহেলার চোখে দেখার সুযোগ নেই। সমাজের প্রতিটি ক্ষেত্রেই পুরুষের যে কোনো অর্জনের পেছনে নারীর অবদান রয়েছে। তাঁদের ত্যাগ-প্রেরণা-উৎসাহ পুরুষকে শক্তি ও সাহস জোগায়। সে অবদান ভুলে যাওয়া ঠিক নয়। কবি নজরুল আধুনিক চিন্তা-চেতনা ও অসাম্প্রদায়িক ভাবধারায় বিশ্বাস করতেন।
বাংলাদেশের স্বাধীনতা যুদ্ধে মা ছেলেকে, বোন ভাইকে, স্ত্রী স্বামীকে যুদ্ধে পাঠিয়েছেন। প্রেরণা দিয়েছেন। ক্ষেত্রবিশেষে সঙ্গী হয়েছেন। মুক্তিযুদ্ধে মা-বোনদের অবদান অপরিসীম।
যুদ্ধে বিজয়ের পর জাতির পিতা শেখ মুজিব প্রণীত বাংলাদেশের প্রথম সংবিধানে নারীর সমঅধিকার বিষয়ে স্পষ্ট দিকনির্দেশনা দেওয়া হয়েছে। সংবিধানের অনুচ্ছেদ ১৭, ১৯, ২৮, ২৯ সহ বিভিন্ন ধারায় নারীর শিক্ষা, চাকরি, কর্মসংস্থানের সুযোগ সৃষ্টির বাধ্যবাধকতা সন্নিবেশ করে নারীর সমঅধিকার নিশ্চিত করেছেন।
জাতির পিতা বঙ্গবন্ধু শেখ মুজিবুর রহমান নিজের লেখা 'অসমাপ্ত আত্মজীবনী', 'কারাগারের রোজনামচা' এবং 'আমার দেখা নয়াচীন' বইয়ে তিনি নারী অধিকারের কথা স্পষ্টভাবে উল্লেখ করেছেন। তাঁদের সমস্যা, দুঃখ-কষ্ট সমাধানের কথাও তিনি বলেছেন।
১৯৫২ সালে বঙ্গবন্ধু শেখ মুজিব চীন গিয়েছিলেন শান্তি সম্মেলনে যোগ দিতে। যাওয়ার পথে বার্মা (মিয়ানমার) এবং হংকং হয়ে যেতে হয়েছিল। সেখানে যাত্রাবিরতির সময় তিনি শুধু নতুন জায়গা দেখেননি; সমাজের অবস্থা, সাধারণ মানুষের অর্থনৈতিক-সামাজিক বিষয়গুলোও গভীরভাবে পর্যবেক্ষণ করেছেন। বিশেষ করে নারীর অর্থনৈতিক দৈন্যের বিষয়গুলো তিনি তাঁর লেখায় তুলে ধরেছেন। সামাজিক বিষয়ে নিজের চিন্তাভাবনার কথা উল্লেখ করে সুচিন্তিত মতামত রেখেছেন তাঁর বইগুলোতে।
সমাজে নারীর ওপর যে বৈষম্য এবং নির্যাতন চলে, সে বিষয়ে নয়াচীন যাওয়ার পথে হংকংয়ে যাত্রাবিরতির সময় সেখানকার সমাজ ব্যবস্থা বিষয়ে যা দেখেছেন তার বর্ণনা দিয়েছেন এভাবে : 'এই মেয়েদের দোষ দিয়ে লাভ কি? এই সমাজ ব্যবস্থায় বাঁচবার জন্য এরা সংগ্রাম করছে, ইজ্জত দিয়ে পেটের ভাত জোগাড় করছে। হায়রে মানুষ! রাস্তায় রাস্তায় বহু মেয়েকে এইভাবে হংকং শহরে ঘুরতে দেখা যায়। ...দেশের মালিক ইংরেজ, জনগণ না।' (আমার দেখা নয়াচীন, পৃ.৯৯)
তাঁর হৃদয় ব্যথিত হয়েছে নারীর এই দুর্দশা দেখে। হংকং তখন ইংরেজদের কলোনি ছিল। জনগণের হাতে ক্ষমতা ছিল না। সেখানকার জনগণ অবর্ণনীয় শোষণ-বঞ্চনার শিকার ছিল। তাই সরকারের যে দায়িত্ব রয়েছে মানুষের অন্ন, বস্ত্র, বাসস্থান, স্বাস্থ্য, শিক্ষার সুযোগ সৃষ্টি করার- সে কথাই তিনি বারবার উল্লেখ করেছেন। সমাজের দায়বদ্ধতার কথা বলেছেন।
চীনে শান্তি সম্মেলনের সময় তিনি সমাজের বিভিন্ন শ্রেণি-পেশার মানুষের অবস্থা পর্যবেক্ষণ করেছেন। নারীর ক্ষমতায়ন বিষয়ে তিনি লিখেছেন :'আজ নয়াচীনে সমস্ত চাকুরিতে মেয়েরা ঢুকে পড়ছে। পুরুষদের সাথে তাল মিলিয়ে কাজ করছে। প্রমাণ করে দিয়েছে পুরুষ ও মেয়েদের খোদা সমান শক্তি দিয়েই সৃষ্টি করেছে। সুযোগ পেলে তারাও বৈজ্ঞানিক, ঐতিহাসিক, ডাক্তার, যোদ্ধা সকল কিছুই হতে পারে।' (আমার দেখা নয়াচীন, পৃ.৯৯)
ধর্মের নামে মেয়েদের ঘরে বন্দি করে রাখতে চায় এক দল। তাই বঙ্গবন্ধু শেখ মুজিব উল্লেখ করেছেন :'মুসলিম দেশ তুরস্ক নারীর স্বাধীনতা স্বীকার করেছে। নারীরা সে দেশে যথেষ্ট অগ্রসর হয়েছে। তুরস্কে অনেক মেয়ে পাইলট আছেন, যাঁরা দুনিয়ার শ্রেষ্ঠ পাইলটদের মধ্যে অন্যতম। ... আমাদের দেশের শিক্ষিত-অশিক্ষিত লোকের মনে এই ধারণা যে পুরুষের পায়ের নিচে মেয়েদের বেহেশত। পুরুষ যা ইচ্ছা তাই করতে পারে। মেয়েদের নীরবে সব অন্যায় সহ্য করতে হবে বেহেশতের আশায়। তার চেয়ে বড় কথা হচ্ছে মেয়েদের নির্ভর করতে হয় পুরুষদের অর্থের উপর।'
ইসলাম ধর্ম নারীকে পূর্ণ স্বাধীনতা দিয়েছে। মেয়েরা যে শুধু ঘরে আটকে থাকবে, বাইরে যাবে না, পরনির্ভরশীল বা পুরুষদের উপার্জনের ওপরই কেবল নির্ভরশীল থাকবে, তা কিন্তু নয়। বরং নবীজির যুগেও মেয়েদের যথেষ্ট স্বাধীনতা ছিল।
পুরুষের পাশাপাশি থেকে দায়িত্ব পালন করতেন, এমনকি রণাঙ্গনেও তাঁদের ভূমিকা ছিল। এ কথাও তিনি লিখেছেন : '...কিন্তু ইসলামের ইতিহাস পড়লে জানা যায় যে, মুসলমান মেয়েরা পুরুষদের সাথে যুদ্ধক্ষেত্রে যেত, অস্ত্র এগিয়ে দিত। আহতদের সেবা-শুশ্রূষা করতো। হযরত রসুলে করিম (স:)-এর স্ত্রী হযরত আয়েশা নিজে বক্তৃতা করতেন। দুনিয়ায় ইসলামই নারীর অধিকার দিয়াছে।' (আমার দেখা নয়াচীন, পৃ.১০০)
নারী নেতৃত্ব যাতে গড়ে ওঠে সেজন্য বঙ্গবন্ধু শেখ মুজিব বাংলাদেশের সংবিধানে জাতীয় সংসদে নারীর জন্য সংরক্ষিত আসনের ব্যবস্থা রাখেন। ১৯৭২ সালে মাত্র ৯ মাসের মধ্যে এই সংবিধান অর্থাৎ শাসনতন্ত্র তিনি রচনা করেন। নারীর অধিকার নিশ্চিত করার এক বিরল দৃষ্টান্ত তিনি স্থাপন করেন।
বাংলাদেশের মুক্তিযুদ্ধ চলাকালে হানাদার পাকিস্তানি বাহিনী এবং তাদের এদেশীয় দোসর আলবদর, রাজাকার, আলশামস বাহিনী গণহত্যা, নারী নির্যাতন, লুটপাট, অগ্নিসংযোগসহ এমন কোনো মানবতাবিরোধী অপরাধ নেই, তারা করেনি। আমাদের দেশের মেয়েদের ধরে নিয়ে পাকিস্তানি সেনা ক্যাম্পে তাদের লালসা মেটাতে তুলে দেয়। বিজয়ের পর সেসব নির্যাতিত মেয়েকে উদ্ধার করে চিকিৎসার ব্যবস্থা করেন বঙ্গবন্ধু শেখ মুজিব। সমাজে এই নারীরা যেন মাথা উঁচু করে চলতে পারে, এ জন্য তাঁদের 'বীরাঙ্গনা' খেতাবে ভূষিত করেন। মুক্তিযুদ্ধে তাঁদের এই আত্মত্যাগের প্রতি সম্মান দেখান। অনেকের বিয়ের ব্যবস্থা করেন। তাঁদের জীবন-জীবিকার ব্যবস্থা করেন। যখন বিয়ের ব্যবস্থা হয়, অনেক পিতা সন্তানের পরিচয় দিতে সমাজের ভয়ে পিছিয়ে যায়। তখন তিনি পিতার নামের স্থানে শেখ মুজিবুর রহমান আর বাড়ির ঠিকানা ধানমন্ডি ৩২নং সড়কের তাঁর বাড়ির ঠিকানা লিখে দিতে বলেন। এই পরিচয়ে মেয়েদের বিয়ে হয়। এই ঘোষণার পর আর কোনো দ্বিধা কারও মনে ছিল না। বঙ্গমাতা নিজে বিয়ের সব ব্যবস্থা করেন।
সরকারি চাকরির ক্ষেত্রে নারীর জন্য ১০ শতাংশ কোটা সংরক্ষণ করেন যেখানে নির্যাতিত নারীর অগ্রাধিকার ছিল। এ সবই ছিল যুগান্তকারী পদক্ষেপ।
পাকিস্তানি শাসনামলে জুডিশিয়াল সার্ভিসে নারীর অংশগ্রহণ আইন করে বন্ধ ছিল। মেয়েরা কখনও জজ হতে পারতেন না। স্বাধীনতার পর সে আইন পরিবর্তন করে নারীকে অংশ নেওয়ার সুযোগ করে দিয়েছিলেন বঙ্গবন্ধু শেখ মুজিব। চাকরিক্ষেত্রে সর্বত্র মেয়েদের অংশগ্রহণের সুযোগ করে দেন। পুলিশ বাহিনীতে নারী কর্মকর্তা নিয়োগ দেন। এর কারণ হলো, তিনি বিশ্বাস করতেন, অর্থনৈতিকভাবে একজন নারী যদি স্বাবলম্বী হয়, তাহলে সংসার ও সমাজে তার অবস্থান শক্ত হবে। সংসারে তার মতামত দেওয়ার সুযোগ থাকবে।
তিনি বলেছেন, 'একজন নারী যদি নিজে উপার্জন করে ১০টা টাকাও কামাই করে তাঁর আঁচলের খুঁটে বেঁধে আনে, তবে সংসারে তাঁর গুরুত্ব বাড়ে।' এ কথাটা আমি আমার বাবার মুখে বারবার শুনেছি। এ কথার অর্থ হলো, অর্থনৈতিক স্বাধীনতা বা আর্থিকভাবে স্বাবলম্বী হওয়া। আমাদের সামজে একজন পুরুষ মানুষ অর্থ উপার্জন করে আর পুরো পরিবার তার ওপর নির্ভরশীল হয়ে পড়ে। মুখাপেক্ষী হতে হয় গোটা পরিবারকে। এ কারণেই আর্থিক স্বাবলম্বিতা একান্তভাবে অপরিহার্য। শিক্ষা ও প্রশিক্ষণ সে সুযোগ করে দিতে পারে। শিক্ষার সুযোগ সৃষ্টি করার জন্য মেয়েদের শিক্ষা তিনি অবৈতনিক করে দেন। পিতা-মাতার কাঁধের বোঝা হালকা করে দেন।
সংবিধানের অনুচ্ছেদ ১৭ (ক)-এ উল্লেখ করা আছে :'রাষ্ট্র একই পদ্ধতির গণমুখী ও সর্বজনীন শিক্ষা ব্যবস্থা প্রতিষ্ঠার জন্য এবং আইনের দ্বারা নির্ধারিত স্তর পর্যন্ত সকল বালক-বালিকাকে অবৈতনিক ও বাধ্যতামূলক শিক্ষাদানের জন্য কার্যকর ব্যবস্থা গ্রহণ করিবেন।'
এখানে 'বালিকাদের' কথাটা বিশেষভাবে উল্লেখ করা হয়েছে, যাতে মেয়েদের শিক্ষাটা নিশ্চিত হয়, গুরুত্ব পায়- সে চিন্তা থেকেই এ পদক্ষেপ নেওয়া হয়েছে।
বেগম রোকেয়া নারীশিক্ষার ওপর গুরুত্ব দিয়েছিলেন। পদ্মরাগ উপন্যাসে তিনি লিখেছেন :'তোমাদের কন্যাগুলিকে সুশিক্ষিতা করিয়া কার্যক্ষেত্রে ছাড়িয়া দাও, নিজেরাই নিজেদের অন্ন, বস্ত্র উপার্জন করুক'।
একটি সমাজকে গড়ে তুলতে হলে নারী-পুরুষ নির্বিশেষে সকলেরই প্রয়োজন। যে সমাজের অর্ধেকটা নারী, তাদের বাদ দিয়ে উন্নয়ন করা যায় না। একটা দেশ, একটা সমাজ বা সংসারের সকলে যদি পণ করে, তাঁরা সত্যিকারের উন্নতি করতে চায়, তবে অবশ্যই সকলকে সমান গুরুত্ব দিতে হবে। মেধা, মনন ও শক্তিকে কাজে লাগাতে হবে।
বাংলাদেশের সংবিধানের অনুচ্ছেদ ১৯ (৩)-এ উল্লেখ রয়েছে :'জাতীয় জীবনের সর্বস্তরে মহিলাদের অংশগ্রহণ ও সুযোগের সমতা রাষ্ট্র নিশ্চিত করিবেন।' সংবিধানে সকল নাগরিকের সমঅধিকার নিশ্চিত করা হয়েছে। 'সরকারি নিয়োগ লাভের সুযোগের সমতা'র কথাও উল্লেখ করা হয়েছে।
জাতির পিতা বঙ্গবন্ধু শেখ মুজিব লিখেছেন :'সত্য কথা বলতে গেলে একটা জাতির অর্ধেক জনসাধারণ যদি ঘরের কোণে বসে শুধু বংশবৃদ্ধির কাজ ছাড়া আর কোনো কাজ না করে, তা হলে সেই জাতি দুনিয়ায় কোনো দিন বড় হতে পারে না।'
৬৯ বছর আগে ১৯৫২ সালে বঙ্গবন্ধু শেখ মুজিব এ কথা উপলব্ধি করেছিলেন; অথচ তখনকার সমাজ ব্যবস্থা ছিল কুসংস্কারাচ্ছন্ন। এই কুসংস্কারের অচলায়তন ভেঙে সমাজের উন্নয়ন, অর্থনৈতিক মুক্তি অর্জনকেই গুরুত্ব দেওয়া অপরিহার্য। তাই নারী-পুরুষকে একই সঙ্গে কাজ করতে হবে।
বাংলাদেশের সংবিধানের অনুচ্ছেদ ২৮(২)-এ বলা হয়েছে- 'রাষ্ট্র ও গণজীবনের সর্বস্তরে নারী পুরুষের সমান অধিকার লাভ করিবেন।'
চীন ভ্রমণের সময় কর্মক্ষেত্রে মেয়েদের সমান অংশগ্রহণ তাঁকে ভীষণভাবে আকৃষ্ট করেছিল। তিনি লিখেছেন:'নয়াচীনের মেয়েরা আজকাল জমিতে, ফ্যাক্টরিতে, কলকারখানাতে, সৈন্য বাহিনীতে দলে দলে যোগদান করছে। ... যে সমস্ত ফ্যাক্টরি, কলকারখানা, সরকারি অফিসে আমি গিয়েছি, সেখানেই দেখতে পেয়েছি মেয়েরা কাজ করছে; তাঁদের সংখ্যা স্থানে স্থানে শতকরা ৪০ জনের উপরে।
নয়াচীনের উন্নতির প্রধান কারণ পুরুষ ও মহিলা আজ সমানভাবে এগিয়ে এসেছে দেশের কাজে। সমানভাবে সাড়া দিয়েছে জাতি গঠনমূলক কাজে। তাই জাতি আজ এগিয়ে চলেছে উন্নতির দিকে।' (আমার দেখা নয়াচীন, পৃ.৯৯)
কর্মক্ষেত্রে স্বাধীন বাংলাদেশে যাতে নারী ও পুরুষের সমান সুযোগ সৃষ্টি হয়, সে বিষয়ে লক্ষ্য রেখে বঙ্গবন্ধু শেখ মুজিব যে সংবিধান ১৯৭২ সালে জাতিকে উপহার দিয়েছিলেন, সেখানে সমঅধিকারের কথা উল্লেখ রয়েছে।
সংবিধানের অনুচ্ছেদ ২৯ (১)-এ বলা হয়েছে :'প্রজাতন্ত্রের কর্মে নিয়োগ বা পদলাভের ক্ষেত্রে সকল নাগরিকের জন্য সুযোগের সমতা থাকিবে।'
সমাজের শুধু নারী বা পুরুষ নয়; সমাজের সকল নাগরিক যেমন ক্ষুদ্র-নৃগোষ্ঠী বা অনগ্রসর শ্রেণি- সকলের জন্য সমান অধিকার নিশ্চিত করার বিধান এই সংবিধানে উল্লেখ করা হয়েছে। যাতে কোনো শ্রেণি-পেশার মানুষ বঞ্চিত না হয়। অনগ্রসর যারা তাদের জন্য বিশেষ সুবিধা দেওয়ার নির্দেশও দিয়েছেন।
সংবিধানের অনুচ্ছেদ ২৯ (৩) (ক)-তে উল্লেখ আছে :'নাগরিকদের যে কোন অনগ্রসর অংশ যাহাতে প্রজাতন্ত্রের কর্মে উপযুক্ত প্রতিনিধিত্ব লাভ করিতে পারেন সেই উদ্দেশ্যে তাহাদের অনুকূলে বিশেষ বিধান প্রণয়ন করা হইতে রাষ্ট্রকে নিবৃত্ত করিবে না।'
৪৯ বছর আগে সংবিধানে যে ক্ষমতা নারীর জন্য বঙ্গবন্ধু শেখ মুজিবুর রহমান দিয়েছেন, তা সে সময়ের সমাজ ব্যবস্থায় একটা সাহসী এবং যুগান্তকারী পদক্ষেপ ছিল। সমাজে নারীর সম্মানজনক অবস্থানের ভিত্তি তিনি প্রতিষ্ঠা করে গেছেন।
(৮ মার্চ, ২০২১। আন্তর্জাতিক নারী দিবস উপলক্ষ্যে বাংলাদেশের গণমাধ্যমগুলোর জন্য জাতির পিতা বঙ্গবন্ধু শেখ মুজিবুর রহমানের জ্যেষ্ঠ কন্যা এবং বাংলাদেশের প্রধানমন্ত্রী শেখ হাসিনার লেখা কলাম)
﻿﻿পাকিস্তানিরা ধর্মের নামে যেভাবে লুটপাট, শোষণ, খুন, ধর্ষণ চালিয়েছে; সেই ধারা থেকে বাংলাদেশকে বের করে আনতে চেয়েছেন বঙ্গবন্ধু শেখ মুজিবুর রহমান। সোনার বাংলা গড়ার জন্য তিনি সংখ্যাগরিষ্ঠ মুসলমানের এই দেশে ইসলামের সঠিক মূল্যবোধ কায়েম করতে চেয়েছেন। মানুষকে ধর্মের প্রকৃত শিক্ষায় আলোকিত করতে চেয়েছেন, যাতে শান্তিপূর্ণ ও মানবিক সমাজ গড়ে ওঠে। তবে জাতির জনক ধর্মকে কখনও রাজনৈতিক উদ্দেশ্যে ব্যবহার করতে চাননি। তিনি রাষ্ট্রীয়ভাবে সব মানুষের নিজ নিজ ধর্মের অধিকার নিশ্চিত করার জন্য আজীবন সংগ্রাম করে গেছেন। তবে তিনি তার শাসনামলে স্বাধীন সার্বভৌম বাংলাদেশের জনমানসে ইসলাম প্রচার ও প্রসারে যে অসামান্য অবদান রেখে গেছেন, সমকালীন মুসলিম বিশ্বে এর দৃষ্টান্ত বিরল।
১৯৭০ সালের সাধারণ নির্বাচনের প্রাক্কালে পাকিস্তান বেতার ও টেলিভিশনে প্রদত্ত ভাষণে বঙ্গবন্ধু বলেছিলেন, 'আমার বিরুদ্ধে অপপ্রচার করা হচ্ছে, আমরা ইসলামে বিশ্বাসী নই। এই কথার জবাবে আমার সুষ্পষ্ট বক্তব্য, আমরা লেবাসসর্বস্ব ইসলামে বিশ্বাসী নই। আমরা বিশ্বাসী ইনসাফের ইসলামে। আমাদের ইসলাম হযরত রাসূলে করীম (স.)-এর ইসলাম, যে ইসলাম শিক্ষা দিয়েছে ন্যায় ও সুবিচারের অমোঘ মন্ত্র। ইসলামের প্রবক্তা সেজে পাকিস্তানের মাটিতে বারবার যারা অন্যায়, অত্যাচার, শোষণ-বঞ্চনার পৃষ্ঠপোষকতা করে এসেছেন, আমাদের সংগ্রাম সেই মোনাফেকদের বিরুদ্ধে। যে দেশের শতকরা ৯৫ জনই মুসলমান, সেই দেশে ইসলাম বিরোধী আইন পাশের কথা ভাবতে পারেন তারাই, ইসলামকে যারা ব্যবহার করেন দুনিয়াটা ফারস্থা করে তোলার কাজে।'
বঙ্গবন্ধু শেখ মুজিবুর রহমান তার শাসনকালে (১৯৭২-১৯৭৫) দেশ ও জাতির সার্বিক কল্যাণের জন্য নানামুখী পদক্ষেপ গ্রহণ করেছিলেন। এর মধ্যে অর্থনৈতিক, সামাজিক এবং ভৌত অবকাঠামোগত পদক্ষেপ যেমন ছিল; তেমনি তিনি ইসলামের প্রচার-প্রসারে বাস্তবভিত্তিক ও কার্যকরী ব্যবস্থাও গ্রহণ করেছিলেন। আজকে ঈদের তারিখ নির্ধারণ থেকে শুরু করে ধর্মবিষয়ক যেকোনো সংকটে যে ইসলামিক ফাউন্ডেশনের সিদ্ধান্তের দিকে তাকিয়ে থাকি আমরা, এটিও প্রতিষ্ঠা করেছেন বঙ্গবন্ধু। ১৯৭৫ সালের ২৮ মার্চ বাংলাদেশের স্থপতি জাতির জনক বঙ্গবন্ধু শেখ মুজিবুর রহমান এক অধ্যাদেশ বলে ইসলামিক ফাউন্ডেশন প্রতিষ্ঠা করেন।
এই প্রতিষ্ঠান থেকে এখন পর্যন্ত পবিত্র কুরআনের বাংলা তরজমা, তাফসির, হাদিস, গ্রন্থের অনুবাদ, রাসূল (সো)-এর জীবন ও কর্মের ওপর রচিত ও অনূদিত গ্রন্থ, ইসলামের ইতিহাস, ইসলামী আইন ও দর্শন, ইসলামী অর্থনীতি, সমাজনীততি, সাহাবি ও মনীষীগণের জীবনী ইত্যাদি নানা বিষয়ে সাড়ে তিন হাজারেরও বেশি গ্রন্থ প্রকাশিত হয়েছে। এসব গ্রন্থ শুধু বাংলাদেশের পাঠকদের কাছেই নয়, বিশ্বের অন্যান্য দেশে বিপুলভাবে সমাদৃত হয়ে আসছে। এই প্রতিষ্ঠান ঢাকাস্থ প্রধান কার্যালয়সহ সারা দেশের ৬৪টি জেলা কার্যালয়, আর্ত-মানবতার সেবায় ২৮টি ইসলামিক মিশন, সাতটি ইমাম প্রশিক্ষণ একাডেমির মাধ্যমে নানামুখী কার্যক্রম বাস্তবায়ন করে আসছে। বৃহত্তম কলেবরে ২৮ খণ্ডে ইসলামী বিশ্বকোষ, ১২ খণ্ডে সীরাত বিশ্বকোষ প্রকাশ করে জ্ঞানের ক্ষেত্রে অসামান্য অবদান রেখেছে।
এছাড়াও, স্বাধীনতার পর বাংলাদেশে বঙ্গবন্ধুই সর্বপ্রথম আলেম-ওলামাদের সংগঠিত করে পবিত্র ইসলামের সঠিক রূপ জনগণের সামনে তুলে ধরার উদ্যোগ গ্রহণ করেন। তার দিকনির্দেশনা ও পৃষ্ঠপোষকতায় ঢাকায় সীরাত মজলিশ নামে একটি প্রতিষ্ঠান গঠন করা হয়। সীরাত মজলিশ ১৯৭৩ ও ১৯৭৪ সালে রবিউল আউয়াল মাসে স্বাধীন বাংলাদেশে প্রথম বৃহত্তর আঙ্গিকে ঈদে মিলাদুন্নবী (সা.) মাহফিল উদযাপনের কর্মসূচি গ্রহণ করে। সরকার প্রধান হিসেবে বঙ্গবন্ধু বাযতুল মুকাররম মসজিদ চত্বরে মাহফিলের উদ্বোধন করেন। একজন সরকার প্রধান হিসেবে জাতীয়ভাবে ঈদে মিলাদুন্নবী (সা.) মাহফিলের উদ্বোধন উপমাহাদেশের ইতিহাসে প্রথম দৃষ্টান্ত। এরই ধারাবাহিকাতায় ইসলামিক ফাউন্ডেশনে প্রতিবছর জাতীয়ভাবে ঈদে মিলাদুন্নবী (সা) মাহফিল উদযাপন হয়ে আসছে।
এমনকি ইসলামের ধর্মীয় দিবসগুলো যথাযোগ্য মর্যাদায় পালনের উদ্দেশ্যে বঙ্গবন্ধুই প্রথম বাংলাদেশে ঈদে-মিলাদুন্নবী (স), শব-ই-কদর, শব-ই-বরাত উপলক্ষ্যে সরকারি ছুটি ঘোষণা করেন। উল্লিখিত দিনসমূহের পবিত্রতা রক্ষার জন্য সিনেমা হলে চলচ্চিত্র প্রদর্শন বন্ধ রাখার নির্দেশনা প্রদান করেন।
বাংলাদেশের ইতিহাসে প্রথম হজযাত্রীদের জন্য সরকারি তহবিল থেকে অনুদানের ব্যবস্থা করেন বঙ্গবন্ধু। এই সুবিধা ভারতবর্ষ কিংবা পাকিস্তান আমলেও ছিল না। এদিকে, ইসলামি আকিদাভিত্তিক জীবন গঠন ও ইসলামি শিক্ষা সম্প্রসারণের লক্ষ্যে বঙ্গবন্ধু মাদ্রাসা শিক্ষাবোর্ড পুনর্গঠন করেন। পূর্বে মাদ্রাসা শিক্ষা বোর্ড স্বায়ত্তশাসিত ছিল না। বঙ্গবন্ধুই প্রথম মাদ্রাসা শিক্ষাবোর্ডকে স্বায়ত্তশাসন প্রদান করে এর নাম রাখেন “বাংলাদেশ মাদ্রাসা শিক্ষাবোর্ড”।
ইসলামে মদ, জুয়া, হাউজি ও অসামাজিক কার্যকলাপ সম্পূর্ণভাবে নিষিদ্ধ। ইসলামের নামে পাকিস্তান সৃষ্টি হলেও, পাকিস্তানের ২৪ বছরের শাসনামলে অবাধে মদ, জুয়া, হাউজি ও অসামাজিক কার্যকলাপ চলতো। বাংলাদেশ স্বাধীন হওয়ার পর বঙ্গবন্ধুই প্রথম আইন করে মদ, জুয়া, হাউজি ও অসামাজিক কার্যকলাপ নিষিদ্ধ করে শাস্তির বিধান জারি করেন।
পাকিস্তানি আমলে ঢাকার বর্তমান সোহরাওয়ার্দী উদ্যানের নাম ছিল রেসকোর্স ময়দান। সেখানে ঘোড়দৌড় প্রতিযোগিতার নামে চলত জুয়া, হাউজি ও বাজিধরা। এই প্রতিযোগিতায় অংশগ্রহণ করে বাজিতে হেরে অনেক মানুষ সর্বস্বান্ত হয়ে যেতো। স্বাধীনতার পর বঙ্গবন্ধু স্বদেশে প্রত্যাবর্তন করে রেসকোর্স ময়দানে অনুষ্ঠিত ঘোড়দৌড় বন্ধ করে। মহানবী (স.) বৃক্ষরোপণের নির্দশনায় অনুপ্রাণিত হয়ে রেসকোর্স ময়দানের অনৈসলামিক কর্মকাণ্ডের স্মৃতিচিহ্ন মুছে ফেলার উদ্দেশ্যে তিনি সেখানে বৃক্ষরোপণ করেন এবং সেই স্থানের নাম রাখেন “সোহরাওয়ার্দী উদ্যান।” ঢাকা মহানগরীর সোহরাওয়ার্দী উদ্যানের বৃক্ষরাজি বঙ্গবন্ধুর স্মৃতিবহন করে চলেছে।
বিশ্ব ইজতেমার জায়গাও বরাদ্দ দিয়েছিলেন বঙ্গবন্ধু। তাবলীগ জামাত একটি অরাজনৈতিক সংগঠন। ইসলামের পথে দাওয়াত দেওয়াই হচ্ছে এই সংগঠনের একমাত্র কাজ। এই সংগঠনটি যাতে বাংলাদেশে অবাধে ইসলামের দাওয়াতি কার্যক্রম পরিচালনা করতে পারে এই উদ্দেশ্যে বঙ্গবন্ধু তাবলীগ জামাতের বিশ্ব ইজতেমার জন্য টঙ্গীতে সুবিশাল জায়গা বরাদ্দ করেন। প্রতি বছর বিভিন্ন দেশ থেকে দাওয়াতি কাজে সংশ্লিষ্ট হাজার হাজার তাবলীগী ভাই এই জামাতে সমবেত হন। বঙ্গবন্ধু টঙ্গী বিশ্ব ইজতেমার এই স্থানটি বরাদ্দ করেছিলেন বলেই ইজতেমায় আগত লক্ষ লক্ষ মুসলিম এখানে সমবেত হয়ে কর্ম পরিকল্পনা গ্রহণ করে দাওয়াতি কাজ পরিচালনার জন্য বিশ্বের নানা প্রান্তে ছড়িয়ে পড়ার সুযোগ পাচ্ছেন।
১৯৭৩ সালে আরব-ইসরাঈল যুদ্ধে বঙ্গবন্ধু আরব বিশ্বের পক্ষ সমর্থন করেন এবং যুদ্ধে বাংলাদেশ তার সীমিত সাধ্যের মধ্যে সর্বোচ্চ অবদান রাখর চেষ্টা করে। বঙ্গবন্ধুর নির্দেশে আরব-ইসরাঈল যুদ্ধে ফিলিস্তিন রাষ্ট্র প্রতিষ্ঠার সমর্থনে এক লাখ পাউন্ড চা, ২৮ সদস্যের মেডিক্যাল টিমসহ একটি স্বেচ্ছাসেবী বাহিনী প্রেরণ করা হয়।
মুসলিম বিশ্বের সঙ্গে সুসম্পর্ক গড়ে তোলার উদ্দেশ্যে ১৯৭৪ সালে লাহোরে অনুষ্ঠিত ইসলামী সম্মেলন সংস্থার (ওআইসি) অধিবেশনে যোগদান করেন জাতির জনক বঙ্গবন্ধু। ওআইসি সম্মেলনে যোগদান করে ইসলাম ও বাংলাদেশ সম্পর্কে বঙ্গবন্ধু মুসলিম নেতৃবৃন্দের সামনে যে বক্তব্য তুলে ধরেন, এতে আরবসহ মুসলিম বিশ্বে বাংলাদেশের ভাব-মর্যাদা সমুন্নত হয় এবং মুসলিম বিশ্বের নেতৃবৃন্দের সঙ্গে সুদৃঢ় বন্ধন গড়ে ওঠে। 
﻿﻿অনিয়ম ও দুর্নীতির বিরুদ্ধে বঙ্গবন্ধুর অবস্থান সেই তরুণ বয়স থেকেই। নির্লোভ-নির্মোহ জীবনযাপনে অভ্যস্ত ছিলেন তিনি। দেশভাগের পর বঙ্গবন্ধু যখন পাকিস্তানের জাতীয় রাজনীতিতে জড়িয়ে পড়েন, তখন অনেক সিনিয়র নেতার দুর্নীতি দেখে প্রকাশ্যেই ক্ষোভ প্রকাশ করেছেন। যুক্তফ্রন্টে যোগ দিয়ে নির্বাচন করার সিদ্ধান্তের পরিপ্রেক্ষিতে বঙ্গবন্ধু মাওলানা ভাসানীকে বলেছিলেন, ‘আওয়ামী লীগ নির্বাচনে জয়লাভ করবে, ভয়ের কোনো কারণ নেই। আর যদি সংখ্যাগুরু না হতে পারে আইনসভায় আওয়ামী লীগই বিরোধী দল হয়ে কাজ করবে। রাজনীতি স্বচ্ছ থাকবে, জগাখিচুড়ি হবে না। আদর্শহীন লোক নিয়ে ক্ষমতায় গেলেও দেশের কাজ হবে না। ব্যক্তিগত স্বার্থ উদ্ধার হতে পারে।’
‘অসমাপ্ত আত্মজীবনী’ গ্রন্থে বঙ্গবন্ধু আরও লিখেছেন, 'আদর্শহীন অনৈতিক ব্যক্তিদের সমন্বয়ে কোনো দল সংগঠিত হলে সেটি দেশের বা দেশের জনগণের মঙ্গলের পরিবর্তে রাজনৈতিক পরিচয় ব্যবহার করে ব্যক্তি কল্যাণ বা স্বার্থ উদ্ধারে ব্যতিব্যস্ত থাকবে। বঙ্গবন্ধুর রাজনৈতিক দর্শনে সেটিই বারবার প্রতীয়মান হয়েছে।' বঙ্গবন্ধুর রাষ্ট্র-সমাজ দর্শনের যে বিষয়টি সবচেয়ে গুরুত্ব ও তাৎপর্যপূর্ণ, তা হলো ধর্মবর্ণ-দলমত নির্বিশেষে রাষ্ট্রের সামগ্রিক আপামর জনগণের কার্যকর মঙ্গল সাধন। বঙ্গবন্ধু বলেছিলেন, ‘ধর্মপ্রাণ বাঙালি মুসলমানরা তাদের ধর্মকে ভালবাসে, কিন্তু ধর্মের নামে ধোঁকা দিয়ে রাজনৈতিক কার্যসিদ্ধি করতে তারা দেবে না এ ধারণা অনেকেরই হয়েছিল। জনসাধারণ চায় শোষণহীন সমাজ এবং অর্থনৈতিক ও সামাজিক উন্নতি।’
বঙ্গবন্ধুর দূরদর্শী রাষ্ট্র-সমাজ চিন্তা-চেতনা বরাবরই জনগণের সুখ-সমৃদ্ধির লক্ষ্যেই স্থির, যার মূলে ছিল অসাম্প্রদায়িক, সমাজতান্ত্রিক ও মানবিক রাষ্ট্র ব্যবস্থা। এই জনকল্যাণমুখী রাষ্ট্র-সমাজ ব্যবস্থার টেকসই সমৃদ্ধি নিশ্চিতে দুর্নীতিকেই বঙ্গবন্ধু প্রধান প্রতিবন্ধক হিসেবে বিবেচনা করেছেন এবং তা নিধনকল্পে প্রায় প্রতিটি বক্তব্য-ভাষণে জনগণকে এই ব্যাপারে সচেতন করেছেন। রাষ্ট্রযন্ত্রের সকল ক্ষেত্রে দুর্নীতিমুক্ত শাসন পরিচালনায় বঙ্গবন্ধুর অঙ্গীকার ছিল নিখাদ এবং দুর্নীতি নিধনকল্পে বঙ্গবন্ধুর নির্দেশনা ছিল অত্যন্ত যৌক্তিক, যুগোপযোগী এবং খোলামেলা। অকপটেই তিনি এসব বিষয়কে জনগণের সম্মুখে প্রকাশ এবং এর প্রতিকারে সহযোগিতার আহ্বান করেছেন।
১৯৭২ সালের ৯ এপ্রিল আওয়ামী লীগের স্বাধীনতা-উত্তর প্রথম কাউন্সিল অধিবেশনে বঙ্গবন্ধু বলেন, ‘রাজনৈতিক স্বাধীনতা পাওয়া যেতে পারে, অর্থনৈতিক স্বাধীনতা না হলে রাজনৈতিক স্বাধীনতাও ব্যর্থ হয়ে যায়। কেবল আওয়ামী লীগের সরকার হলে চলবে না। সঙ্গে সঙ্গে জনগণেরও সরকার। সাড়ে সাত কোটি মানুষ, মানুষের সরকার। এটা সম্বন্ধে পরিষ্কার থাকা দরকার। আপনাদের কাজ করতে হবে। প্রতিষ্ঠানকে সুশৃঙ্খল করতে হবে। বিরোধী দলে থাকা এক রকমের পন্থা, আর সরকারের পক্ষে রাজনীতি করা অন্যরকম পন্থা এবং সেখানে গঠনমূলক কাজের দিকে মানুষকে এগিয়ে যেতে হবে, অত্যাচার যেন না হয়, জুলুম যেন না হয়, লুটপাট যেন না হয়।’
বঙ্গবন্ধু আরও বলেছেন, ‘দেশের মানুষকে সেবা করে মন জয় করতে হবে। তোমাদের কাছে আমার নির্দেশ, তোমাদের কাছে আমার আবেদন, তোমাদের প্রতিজ্ঞা করতে হবে যে, আমাদের কাছে রাতের আরাম, দিনের বিশ্রাম হারাম, আমাদের কাজ করতে হবে। দুঃখী মুখে হাসি ফোটাতে হবে। ক্ষমতার জন্য আওয়ামী লীগ জন্মগ্রহণ করেনি। বাংলাদেশে শোষণহীন সমাজ গঠন করার জন্যই আওয়ামী লীগ জন্মগ্রহণ করেছে। শোষণহীন সমাজ গড়ে তুলতে হবে। লোভের উর্ধে উঠতে হবে। লোভ যেখানে ধ্বংস সেখানে। একবার যদি কেউ লোভী হয়ে যায়, সে জীবনে আর মাথা উঁচু করে দাঁড়াতে পারবে না। শুধু আপনার মুখে কালি দেবেন না, কালি দেবেন সেই সাড়ে সাত কোটি মানুষের মুখে। যেই আওয়ামী লীগের নেতৃত্বে সাড়ে ৭ কোটি মানুষ সব স্বাধীন হয়েছে।’
১৯৭২ সালে মহান মে দিবসে বঙ্গবন্ধু বলেছিলেন, ‘গুটিকয়েক সুবিধাবাদী ব্যক্তি-গোষ্ঠী জাতীয় সম্পদ ও শ্রমজীবী মানুষের উৎপাদন নিজেদের কুক্ষিগত করে রেখেছিল। দেশ আজ স্বাধীন। সম্পদের মালিক জনগণ। তাই কোন শ্রেণিবিশেষের ভোগ লালসার জন্য এবং লোভ চরিতার্থ করার নিমিত্ত এই সম্পদকে অপচয় করতে দেয়া হবে না।’
১৯৭২ সালের ৯ মে রাজশাহী মাদ্রাসা ময়দানে বঙ্গবন্ধু বলেন, ‘আপনারা জানেন, জীবনে আমি কোনদিন মিথ্যা ওয়াদা করিনি। আমি জীবনে প্রধানমন্ত্রী বা মন্ত্রী হওয়ার জন্য রাজনীতি করিনি। একদিকে ছিল আমার প্রধানমন্ত্রীর সিংহাসন আর একদিকে ছিল আমার ফাঁসির ঘর। আমি বাংলার জনগণকে মাথা নত করতে দিতে পারি না বলেই ফাঁসিকাষ্ঠ বেছে নিয়েছিলাম। সমাজতন্ত্র ছাড়া বাংলার দুঃখী মানুষ বাঁচতে পারে না। সেজন্য সমাজতন্ত্র কায়েম করার প্রথম পদক্ষেপ নিয়েছি।’
ঘুষ-সুদখোর, মজুতদার, চোরাকারবারি, চোরাচালানি, অন্যের জমি-বাড়ি দখলদারদের বিরুদ্ধে বঙ্গবন্ধু কঠোর ভাষায় শুধু সাবধান করেননি, তাদের আইনের আওতায় আনার হুঁশিয়ারি উচ্চারণ করেছেন বহুবার। ১৯৭২ সাল, ঐতিহাসিক ৭ জুন সোহরাওয়ার্দী উদ্যানে প্রদত্ত ভাষণে বঙ্গবন্ধু বলেছিলেন, ‘তাদের হুঁশিয়ার করে দিয়ে বলতে চাই, যারা শহরে সরকারী বাড়ি, গাড়ি দখল করে আছ, যারা দোকান বা অন্যের জমি দখল করে আছ, যারা মজুদ করছ, জিনিসপত্র বিক্রি করছ না, জিনিসের দাম বাড়াবার চেষ্টা করছ, তাদের রেহাই নেই। আমি ভিক্ষা করে দুনিয়ার নানা দেশ থেকে জিনিসপত্র আনছি আমার গরিব-দুঃখীদের জন্য। সেই জিনিস যারা লুটপাট করে খাচ্ছ, তাদেরও রক্ষা নেই।’
সোনার বাংলা বিনির্মাণে বঙ্গবন্ধু স্বভাবসুলভ সাবলীল ভঙ্গিতে সোনার মানুষ সন্ধানে অবিচল এবং প্রায়শ এই দেশের নির্লোভ, নির্মোহ ও ত্যাগী ব্যক্তিদের উজ্জীবিত করার নিরন্তর প্রয়াস অব্যাহত রেখেছিলেন। ১৯৭২, ৪ জুলাই বঙ্গবন্ধু কুমিল্লায় এক জনসভায় বলেন, ‘সোনার বাংলা গড়তে হলে সোনার মানুষ পয়দা করতে হবে। এই চাটার অভ্যাস ত্যাগ কর। চাটার গোষ্ঠীর জ্বালায় আমি তিতে হয়ে গেলাম। এই চাটার গোষ্ঠীকে আমি বার বার ওয়ার্নিং দিচ্ছি। চাটার গোষ্ঠী আমার দলেই হোক, অন্য দলেই হোক, অন্য জায়গারই হও, তোমাদের আমি ক্ষমা করতে পারব না। আল্লাহ্ও ক্ষমা করবে না।’
দুর্নীতি দমন এবং প্রতিকারের ব্যবস্থা গ্রহণে অনেক ক্ষেত্রে অনৈতিক পন্থা অবলম্বন করে নিরপরাধ, নিরীহ, সৎ ব্যক্তিদের হয়রানি ও মিডিয়ার মাধ্যমে ফাঁসিয়ে দেওয়ার কুৎসিত প্রচেষ্টা সম্পর্কে ১৯৭২ সালের ১৬ জুলাই জাতীয় প্রেসক্লাবে ঢাকা সাংবাদিক ইউনিয়নের বার্ষিক অধিবেশনে কথা বলেন বঙ্গবন্ধু। তিনি বলেছিলেন, ‘কোনো সাপ্তাহিক বা সান্ধ্য দৈনিকে কারও বিরুদ্ধে মিথ্যা কথা লিখে তাকে বলা হতো- টাকা দাও, নইলে আবার তোমার বিরুদ্ধে লেখা হবে। তখন সত্যি সত্যিই টাকা দিয়ে সে কাগজের মুখ বন্ধ করা হতো। আমি লক্ষ্য করছি এখানেও এই ধরনের একটা প্রবণতা মাথা চাড়া দিয়ে উঠেছে। আরও দেখা যাচ্ছে, যার আয়ের কোনো প্রকাশ্য উৎস নেই, সেও দৈনিক কাগজ বের করছে। রাতারাতি কাগজটা বের হয় কোথা থেকে? পয়সা দেয় কে?'
১৮ আগস্ট, ১৯৭৪ সাল, বন্যাকবলিত জাতির উদ্দেশে বঙ্গবন্ধু বলেছিলেন, ‘দেশবাসী ভাই ও বোনেরা, একটা কথা আজ আমি পরিষ্কার ভাষায় বলতে চাই, জনগণের দুর্দশাকে মূলধন করে যারা মুনাফা লুটে সেই ঘুষখোর, দুর্নীতিবাজ, চোরাকারবার, মজুদদার ব্যবসায়ীদের বাংলার মাটি থেকে উৎখাত করতে হবে। রিলিফ বণ্টন নিয়ে কোনো ছিনিমিনি খেলা বরদাশত করা হবে না। ক্ষুধার্ত মানুষের গ্রাস যারা কেড়ে নেয় তারা মানুষ নয়, মানুষরূপী পশু। আপনারা আমার ওপর আস্থা রাখতে পারেন। আমি এই পশুদের বাংলার মাটি থেকে উৎখাত করতে চাই। কিন্তু জনগণের সাহায্য ছাড়া এ সম্ভবপর নয়। তাই জনগণের সাহায্য আমি কামনা করি।’
১৯৭৫ সালের ১৫ জানুয়ারি রাজারবাগ পুলিশ লাইনের প্রথম পুলিশ সপ্তাহ উপলক্ষে উদ্বোধনী ভাষণে বঙ্গবন্ধু বলেছিলেন, ‘জীবন অত্যন্ত ক্ষণস্থায়ী। এই কথা মনে রাখতে হবে। আমি আর আপনি মৃত্যুর পর সামান্য কয়েক গজ কাপড় ছাড়া সঙ্গে আর কিছুই নিয়ে যাব না। তবে কেন আপনারা মানুষকে শোষণ করবেন, মানুষের ওপর অত্যাচার করবেন? গরিবের ওপর অত্যাচার করলে আল্লাহর কাছে তার জবাব দিতে হবে। তাই শুধু আপনারা নয়, সমস্ত সরকারী কর্মচারীকেই আমি অনুরোধ করি, যাদের অর্থে আমাদের সংসার চলে, তাদের সেবা করুন। যাদের জন্য, যাদের অর্থে আজকে আমরা চলছি, তাদের যাতে কষ্ট না হয়, তার দিকে খেয়াল রাখুন। যারা অন্যায় করবে, আপনারা অবশ্যই তাদের কঠোর হস্তে দমন করবেন। কিন্তু সাবধান, একটাও নিরপরাধ লোকের ওপর যেন অত্যাচার না হয়। তাতে আল্লাহ্র আরশ পর্যন্ত কেঁপে উঠবে। আপনারা সেই দিকে খেয়াল রাখবেন।’
বঙ্গবন্ধুর নেতৃত্বে বাঙালি জাতীয়তাবাদের ভিত্তিতে গণতান্ত্রিক, সমাজতান্ত্রিক ও ধর্মনিরপেক্ষ সমাজ-রাষ্ট্র গঠনের জন্যই বাংলাদেশ সৃষ্টি হয়েছে। মাঝে দীর্ঘ একটা সময় শকুনিদের থাবায় ক্ষত-বিক্ষত হতে হয়েছে। তবে সব বাধা পেরিয়ে বঙ্গবন্ধুর আদর্শে অনুপ্রাণিত হয়ে উঠছে একটা নতুন প্রজন্ম। মুজিবময় এই বাংলায় একদিন প্রতিটি মানুষই হয়তো হয়ে উঠবে সোনার মানুষ।আওয়ামী লীগ প্রতিষ্ঠার পর সমাজের সংখ্যাগরিষ্ঠ কৃষক-শ্রমিকের স্বার্থ রক্ষার উদ্যোগ নেন বঙ্গবন্ধু শেখ মুজিবুর রহমান। ফলে মুসলিম লীগের কট্টর অংশ এবং সমাজের ধনীক শ্রেণিদের একটা বড় অংশ বঙ্গবন্ধুর বিরুদ্ধে ষড়যন্ত্র শুরু করে। তাদের অগাধ টাকা এবং প্রতিষ্ঠিত ক্ষমতার বিপরীতে শুধু সৎ সাহস এবং আপামর জনতার শক্তির ওপর ভরসা করে জাতীয় মুক্তির সংগ্রাম জোড়দার করতে থাকেন তরুণ শেখ মুজিব। মানুষের প্রতি আত্ম নিবেদন এবং দেশের প্রতি ভালোবাসা থেকেই সব রকমের স্বার্থ পরিত্যাগ করে এরকম ঝুঁকি নিতে পেরেছিলেন তিনি। এর আগে, তরুণ নেতা শেখ মুজিবুর রহমান পাকিস্তান প্রতিষ্ঠার পর থেকেই মুসলিম লীগকে জমিদার-নবাব-খান বাহাদুরদের কব্জা মুক্ত করে জনগণের প্রতিষ্ঠানে পরিণত করার জন্য সচেষ্ট ছিলেন। এটি বাস্তবায়নে একটি তরুণ ও গতিশীল প্রজন্ম গড়ে তোলার উদ্দেশ্যে ১৯৪৮ সালের ৪ জানুয়ারি ছাত্রলীগ প্রতিষ্ঠা করেন তিনি। একইসঙ্গে বিনা ক্ষতিপূরণে জমিদারি প্রথা বিলুপ্ত করার দাবি তোলেন।
তিনি জেলা-মহকুমায় ঘুরে ঘুরে কৃষক-শ্রমিক-সাধারণ মানুষদের নিয়ে সংগঠন গড়ে তোলেন। প্রকৃত অর্থেই ছুটে বেড়ান গ্রাম থেকে গ্রামান্তরে, এক শহর থেকে আরেক শহরে।  তিনি কৃষকের পাশে কীভাবে দাঁড়িয়েছিলেন, সেটা লিখে গেছেন অসমাপ্ত আত্মজীবনীতে। পাকিস্তান সরকারের গোয়েন্দা প্রতিবেদনেও আমরা পাই এর বিশদ বিবরণ। ফরিদপুর, ঢাকা, কুমিল্লা প্রভৃতি জেলার ধান কৃষক-দিনমজুররা ধান কাটার জন্য খুলনা, বরিশাল, সিলেট প্রভৃতি জেলায় যেতেন। তারা ধান কাটা-মাড়াইয়ের জন্য ধানের অংশ পেতেন এবং সেটা নৌকায় নিয়ে নিজ নিজ এলাকায় ফিরতেন। বঙ্গবন্ধু লিখেছেন, এদের বলা হত দাওয়াল। কিন্তু পাকিস্তান হওয়ার পর মুসলিম লীগ সরকার দাওয়ালদের ধানের নৌকা আটকাতে শুরু করল। বলা হতো, ধান জমা না দিলে নৌকা ও ধান বাজেয়াপ্ত করা হবে। বিভিন্ন স্থানে কৃষকদের কাছ থেকে পাকা রসিদ ছাড়াই ধান জমা হচ্ছিল। কিন্তু নিজ এলাকায় ফিরে তার বিনিময়ে কৃষকরা ধান পাচ্ছিল না। এভাবে দাওয়ালরা সর্বস্বান্ত হয়ে গেল।
১৯৪৯ সালের ২৯ জানুয়ারি খুলনার এক গোয়েন্দা প্রতিবেদনে বলা হয়, ২৮ জানুয়ারি শেখ মুজিবুর রহমান আরও কয়েকজনকে সঙ্গে নিয়ে খুলনা মিউনিসিপ্যাল পার্কে ঢাকা, ফরিদপুর ও কুমিল্লার প্রায় ৩৫০ জন কৃষকের সমাবেশে যোগ দেন। তিনি তাদের নিয়ে জেলা ম্যাজিস্ট্রেটের বাঙলোয় যান এবং ধানকাটার মজুরি বাবদ পাওয়া ধান নিয়ে নিজ নিজ বাড়িতে যাওয়ার পারমিট দাবি করেন। [গোয়েন্দা প্রতিবেদন, প্রথম খণ্ড]
১৯৫২ সালের ফেব্রুয়ারিতে জেল থেকে মুক্তির কিছুদিন পর তিনি আওয়ামী লীগের ভারপ্রাপ্ত সাধারণ সম্পাদকের দায়িত্ব পান শেখ মুজিব। মে মাসে পশ্চিম পাকিস্তান সফর করেন। তিনি পাকিস্তানের প্রধানমন্ত্রী খাজা নাজিমুদ্দিনের সঙ্গে সাক্ষাৎ করে বাংলাকে অন্যতম রাষ্ট্রভাষা করা, বন্দিমুক্তি ও পূর্ব পাকিস্তানে সাধারণ নির্বাচন দাবি করেন। এসময়ও কৃষকদের কথা তিনি ভোলেন নাই। বঙ্গবন্ধুকে নিয়ে প্রকাশিত গোয়েন্দা রিপোর্টের দ্বিতীয় খণ্ডে দেখি: ১৯৫২ সালের ৩০ মে তিনি সংবাদ  সম্মেলনে বলেছেন- পূর্ব পাকিস্তানের লবণ চাষীদের দুর্দশার শেষ নেই। পাকিস্তানের বৈদেশিক বাণিজ্যের ৭৫ পার্সেন্ট পাট খাতের সঙ্গে সংশ্লিষ্ট। এই পাট রফতানি থেকে ইস্পাহানী ও মুসলিম লীগের অন্য ব্যবসায়ীরা বিপুল লাভ করছে। কিন্তু পাটচাষীরা নিদারুণ কষ্টে আছে। তারা ন্যায্য মূল্য পায় না। অন্যদিকে, ব্যবসায়ীদের লোভ সীমাহীন। তিনি তামাক ও পানচাষীদের সমস্যাও তুলে ধরেন।
১৯৫২ সালের ১৫ আগস্ট থেকে একটানা কয়েকদিন সফর করেন রংপুর, দিনাজপুর, বগুড়া, রাজশাহী ও পাবনা। মহকুমা শহরেও যান শেখ মুজিব। এই সফরের আগে তিনি ৯ আগস্ট বিভিন্ন জেলা নেতাদের চিঠি দেন। তিনি লিখেছিলেন- রাজনৈতিক ও সমাজকর্মীর পাশাপাশি সভাগুলোতে অবশ্যই পাটচাষীদের প্রতিনিধি হাজির করাতে যত্নবান হবেন। ১৭ আগস্ট দিনাজপুর ও ১৮ আগস্ট বগুড়ার সমাবেশে তিনি বলেন, বাজারে এখন পাটের মণ ৬ টাকায় নেমে এসেছে। তিনি প্রতি মণ পাটের জন্য ৪০ টাকা ধার্য করার দাবি করেন।
১৭ নভেম্বর চট্টগ্রামের কুমিরায় অনুষ্ঠিত জনসভায় সরকারের পাটনীতির সমালোচনা করেন। চট্টগ্রাম থেকে তিনি হোসেন শহীদ সোহরাওয়ার্দীসহ যান সিলেট। সেখানে কোর্ট প্রাঙ্গনে অনুষ্ঠিত সমাবেশে বঙ্গবন্ধু ভূমির উচ্চ সিলিং করে উদ্বৃত্ত জমি কৃষকদের মধ্যে বণ্টনের দাবি করেন। পরে যান বরিশাল। সেখানে বলেন, কৃষক সমাজ তথা পূর্ব বাংলাকে অর্থনৈতিক ধ্বংসের হাত থেকে রক্ষ করার জন্য অবিলম্বে পাট জাতীয়করণ করতে হবে এবং দালালদের মারফত না কিনে সরকারি কর্মচারীদের দ্বারা সরাসরি কৃষকদের কাছ থেকে পাট কিনতে হবে।
তিনি শ্রমিক আন্দোলনেও সংশ্লিষ্ট ছিলেন। ১৯৫৪ সালের মার্চ মাসে পূর্ব পাকিস্তান আইনসভার নির্বাচনে যুক্তফ্রন্ট জয়ী হয়। নির্বাচনের পরপরই (১১ এপ্রিল) বঙ্গবন্ধু পূর্ব পাকিস্তান প্রেস শ্রমিক ইউনিয়নের সম্মেলন সভাপতিত্ব করেন। পহেলা মে তিনি ভাষণ দেন নারায়ণগঞ্জের শ্রমিক সমাবেশে। ১৯৫২ সালে চীন সফরের অভিজ্ঞতা বর্ণনা করে তিনি শ্রমজীবী মানুষের কল্যাণে সে দেশের কমিউনিস্ট সরকারের বিভিন্ন পদক্ষেপের কথা বলেন।
১৯৫৪ সালের নির্বাচনে যুক্তফ্রন্টের ঐতিহাসিক ২১ দফার ২ থেকে ৮ নম্বর দাবি ছিল কৃষি সম্পর্কিত। বঙ্গবন্ধু পরবর্তী  সময়েও ২১ দফা বস্তবায়নের ওপর বারবার জোর দিয়েছেন। ১৯৫৬ সালের সেপ্টেম্বর মাসে পূর্ব পাকিস্তানের মন্ত্রীসভার সদস্য হলে তার হাতে অনেকগুলো দফতর সামলানোর ভার পড়ে। এর মধ্যে ছিল কৃষি শিল্প উন্নয়ন ও পল্লী উন্নয়ন পরিকল্পনা। কৃষি নিয়ে যে সব দাবি সামনে এনেছেন, তা বাস্তবায়নের সুযোগ আসে হাতে এবং তিনি বিপুল উৎসাহে অর্পিত দায়িত্ব পালনে যত্নবান হন।
১৯৫৬ সালের ১৮ আগস্ট আওয়ামী লীগ সভাপতি মওলানা আবদুল হামিদ খান ভাসানী টাঙ্গাইলের কাগমারীতে পূর্ব পাকিস্তান কৃষক সম্মেলন আয়োজন করেন। সম্মেলনে তিনি সাত দফা কর্মসূচি উপস্থাপন করেন। কৃষকদের বড় ধরনের এই সমাবেশে সভাপতিত্ব করার সম্মান দেওয়া হয়েছিল আওয়ামী লীগ সাধারণ সম্পাদক শেখ মুজিবুর রহমানকে। তিনি বিনা খেসারতে জমিদারি প্রথা উচ্ছেদ এবং সার্টিফিকেট প্রথা ও খাজনার সুদ বন্ধ করার দাবি জানান।
ষাটের দশকে তিনি আওয়ামী লীগের শ্রমিক শাখা গড়ে তোলায় নজর দেন। এর আগে মূলত বামপন্থীরাই শ্রমিক সংগঠনে নেতৃত্ব দিতেন। অর্থনৈতিক দাবির পাশাপাশি পূর্ব বাংলার স্বায়ত্তশাসন আদায় ও শোসণ-বঞ্চনার দাবি তিনি তুলে ধরেন এবং তাতে বিপুল সাড়া মেলে। ১৯৬৬ ও ১৯৬৯ সালের আন্দোলনে শ্রমিকদের বিপুল অংশগ্রহণ ছিল এরই প্রত্যক্ষ ফল। এর আগে যত আন্দোলন হয়েছে, কখনোই শ্রমিক-কৃষক-ছাত্র-জনতাকে একসাথে রাজপথে নামতে দেখা যায়নি। বঙ্গবন্ধু কৃষক-শ্রমিকবান্ধব নীতির কারণে দেশের সংখ্যাগরিষ্ঠ খেটে খাওয়া মানুষ মুক্তিসংগ্রামে সক্রিয় অংশগ্রহণ করেন। বাংলাদেশের স্বাধীনতা অর্জনের তাদের এই স্বতস্ফূর্ত অংশগ্রহণ একটি অনবদ্য মাইলফলক। তাই স্বাধীনতা অর্জনের পর কৃষক-শ্রমিকদের ভাগ্য পরিবর্তনের উদ্যোগ নিয়ে কৃষি ব্যবস্থা এবং সমাজকাঠামোতে বৈপ্লবিক পরিবর্তন আনতে চেয়েছিলেন বঙ্গবন্ধু।
২০১৭ সাল ছিল বাংলাদেশের জন্য একটি উল্লেখযোগ্য বছর। কারণটা কী? বলছি...১৭ কে উল্টে দিলেই কিন্তু ৭১ হয়। এই ২০১৭ সাল আমাদের ১৯৭১ এর স্মৃতিতে ফিরিয়ে নিয়ে গিয়েছে বারবার। ১৯৭১ সালের ৭ মার্চ, বঙ্গবন্ধুর সেই ঐতিহাসিক ভাষণ, সেই উদ্ধত তর্জণী, সেই উত্তাল সোহরাওয়ার্দী, বঙ্গবন্ধু কর্তৃক প্রকাশ্যে স্বাধীনতার রণকৌশল ঘোষণার সেই ঐতিহাসিক দিনটি। এই ভাষণের মাহাত্ম্য অনেক। পৃথিবীর ইতিহাসে সর্বশ্রেষ্ঠ ভাষণ এটি। ২০১৭ সালের ৩০ অক্টোবর এই ঐতিহাসিক ভাষণকে ইউনেস্কোর কর্তৃক ‘মেমোরি অব দ্য ওয়ার্ল্ড’ স্বীকৃতি দেওয়া হয়। এ কারণেই এই বছরটি আমাদের কাছে আনন্দের ভিন্নমাত্রা যোগ করে।
এর আগ পর্যন্ত ৭ মার্চের ভাষণ শুধু বাঙালি জাতির মুক্তির, গর্বের ও ঐতিহ্যের দলিল হিসেবে ছিল। কিন্তু ইউনেস্কোর স্বীকৃতির মাধ্যমে বাঙালি জাতির এবং বাংলাদেশের ভৌগোলিক সীমানা পেরিয়ে বৈশ্বিক চরাচরে পৌঁছে যায় এটি। সমগ্র বিশ্বের নির্যাতিত- নিগৃহীত মানুষের মুক্তির সনদে পরিণত হয় বঙ্গবন্ধুর এই ট্রেডমার্ক ভাষণটি। এখণ পর্যন্ত বিশ্বের কমপক্ষে ১২টি ভাষায় অনূূদিত হয়েছে ৭ মার্চের ভাষণ।
এখানে স্বল্প পরিসরে বঙ্গবন্ধুর ভাষণের যোগাযোগের ধরণ নিয়ে আলোচনা করা হচ্ছে। এই ভাষণে চারটি মূল নির্দেশনা দিয়েছেন বঙ্গবন্ধু, সেগুলো হলো- ‘মার্শাল ল’ বা সামরিক আইন প্রত্যাহার, সামরিক বাহিনী তথা সৈন্যদের ব্যারাকে ফেরত নেওয়া, গণহত্যার বিচার করা, এবং নির্বাচিত প্রতিনিধিদের কাছে ক্ষমতা হস্তান্তর করা। এছাড়াও এর প্রধান উদ্দেশ্য ছিল স্বাধীনতা যুদ্ধের জন্য জনগণকে চূড়ান্ত রণপ্রস্তুতির নির্দেশনা প্রদান এবং জনগণকে প্রস্তুত রাখা।
‘মিডিয়াম ইজ দ্য ম্যাসেজ’ অর্থাৎ ‘মাধ্যমই বার্তা’ যোগাযোগের ক্ষেত্রে একটি প্রবাদ প্রতীম বাক্য, যার প্রবক্তা কানাডিয়ান যোগাযোগবিদ মার্শাল ম্যাকলুহান। তাকে রহস্য মানব বলা হয়, কারণ তিনি তার এই বক্তব্যের ব্যাখ্যা দেননি। তাহলে ‘মাধ্যমই বার্তা’ বাক্যের দ্বারা আসলে কী বোঝানো হয়? এটি দ্বারা আসলে বোঝানো হয় যে- গণমাধ্যমের আধেয় বা তথ্য গুরুত্বপূর্ণ নয় বরং মাধ্যমটাই গুরুত্বপূর্ণ। অর্থাৎ, দেশের সর্বাধিক বিক্রিত পত্রিকা প্রথম আলো, বাংলাদেশ প্রতিদিন বা সময় টিভি কী তথ্য দিলো; সেটার চেয়ে এখানে প্রথম আলো-বাংলাদেশ প্রতিদিন পত্রিকা পড়া বা সময় টিভি দেখাটাই গুরুত্বপূর্ণ বলে মনে করেছেন ম্যাকলুহান।
কিন্তু, গণমাধ্যম বিষয়ক ম্যাকলুহানের এই তত্ত্ব বঙ্গবন্ধু ৭ মার্চের ভাষণের ক্ষেত্রে ঠিক উল্টোটাই হয়েছে। বরং এক্ষেত্রে বলা যায় ‘ম্যাসেজ ইজ দ্য মিডিয়াম’ অর্থাৎ, ‘মাধ্যম নয়, বার্তাই মুখ্য’।
কারণ সেদিনের ওই ভাষণ কোনে রেডিও বা টেলিভিশনে প্রচার হলো এবং কোন পত্রিকায় প্রকাশিত হলো- সেটা মুখ্য বিষয় ছিল না; বরং ভাষণ শোনা বা পড়া যাচ্ছে কিনা সেটাই গুরুত্বপূর্ণ ছিল। এমনকি এখনো ৭ মার্চের ভাষণের ক্ষেত্রে মাধ্যমের চেয়ে বঙ্গবন্ধুর বার্তাগুলোই মুখ্য বিষয় হয়ে ওঠে। সেদিক থেকে বিবেচনা করলে অজ্ঞাতসারেই ‘ম্যাসেজ ইজ দ্য মিডিয়াম’-এই তত্ত্বের ধারণার দাবিদার বঙ্গবন্ধু।
অন্যদিকে, গণমাধ্যমের ‘এজেন্ডা সেটিং’ (আলোচ্যসূচি নির্ধারণ) তত্ত্ব দিয়েছেন দুই যোগাযোগবিদ ম্যাক্সওয়েল ম্যাককম্বস ও ডোনাল্ড শ। এই তত্ত্বের আবির্ভাব ১৯৭২ সালে মার্কিন প্রেসিডেন্ট নির্বাচনকে কেন্দ্র করে। ‘গণমাধ্যম জনগণের আলোচ্যসূচি নির্ধারণ করে দেয়’- এটি এই তত্ত্বের মূল কথা। অর্থাৎ, জনগণ কী নিয়ে চিন্তা করবে, কী নিয়ে কথা বলবে- সেটা গণমাধ্যম ঠিক করে দেয়। অবশ্য পরবর্তীতে এজেন্ডা সেটিং তত্ত্বকে মিডিয়া এজেন্ডা (গণমাধ্যমে যেসব বিষয় আলোচিত হয় ও গুরুত্ব পায়); পাবলিক এজেন্ডা (জনগণের মধ্যে যে বিষয়গুলো বহুলভাবে আলোচিত হয় ও যে বিষয়গুলোকে জনগণ গুরুত্বপূর্ণ মনে করে) এবং পলিসি এজেন্ডা (রাষ্ট্রের নীতি-নির্ধারক বা আইনপ্রণেতারা যে বিষয়গুলোকে গুরুত্বপূর্ণ মনে করে)-এই ভাবে ব্যাখ্যা করা হয়েছে।
এই তত্ত্বকেও চ্যালেঞ্জ করে ৭ মার্চের ভাষণ। যদিও মার্কিন নির্বাচন হয় ১৯৭২ সালে, আর জাতির জনক শেখ মুজিবুর রহমান ৭ মার্চের ভাষণ দেন ১৯৭১ সালে। তাত্ত্বিকরা মার্কিন নির্বাচনের পরিবর্তে এই ভাষণ নিয়ে কাজ করলে হয়তো আমরা এজেন্ডা সেটিং তত্ত্বের উল্টো চিত্র দেখতে পেতাম। সেক্ষেত্রে ইন্ডিভিজ্যুয়াল এজেন্ডা সেটিং তত্ত্ব পেতাম। অর্থাৎ, গণমাধ্যম নয়, বরং ব্যক্তিই গণমাধ্যমের এজেন্ডা তথা আলোচ্যসূচি নির্ধারণ করে দেয়- এই ধরনের একটি তত্ত্ব আসতে পারত। তবে এখনো এজেন্ডা সেটিং তত্ত্বের মিডিয়া, পাবলিক ও পলিসি এজেন্ডার সাথে ইন্ডিভিজ্যুয়াল এজেন্ডাও আলোচিত হতে পারে। সেক্ষেত্রে গণমাধ্যমের ওপর প্রভাব বিস্তারকারী বঙ্গবন্ধুর ভাষণ ছাড়াও বিশ্বের জগৎ বিখ্যাত ভাষণসহ ভবিষ্যৎ ভাষণও এর আলোকে ব্যাখ্যা করা যাবে।
বঙ্গবন্ধু একজন দূরদর্শী যোগাযোগবিদ ছিলেন। তিনি মহাত্মা গান্ধী’র অহিংস এবং নেতাজি সুবাস চন্দ্র বসু’র সহিংস আন্দোলনের দর্শন একত্রিত করতে পেরেছেন। বঙ্গবন্ধু তার ভাষণ শেষ করেছেন এভাবে, ‘...এবারের সংগ্রাম আমাদের মুক্তির সংগ্রাম; এবারের সংগ্রাম আমাদের স্বাধীনতার সংগ্রাম’। তিনি স্বাধীনতার কথা আগে বলতে পারতেন কিন্তু বলেননি। কারণ তিনি জানতেন স্বাধীনতার চেয়ে মুক্তিই বেশি গুরুত্বপূর্ণ। যার কারণে তিনি মুক্তির কথাই আগে উচ্চারণ করেছেন। তিনি এও জানতেন যে- মুক্তির সংগ্রামের শেষ নেই। স্বাধীনতার পরও মুক্তির সংগ্রাম করতে হবে, আমাদের যার জন্য তিনি মুক্তির সংগ্রামের ওপর বেশি গুরুত্বারোপ করেছেন। বাস্তবতাই তাই, আমাদেরকে এখনো অর্থনৈতিক, রাজনৈতিক, সামাজিক, ক্ষুধা ও দারিদ্র থেকে মুক্তি পেতে সংগ্রাম করতে হচ্ছে। সার্বিক দিক থেকে বিবেচনা করলে দেখা যায়, যোগাযোগের ছাত্র না হয়েও বঙ্গবন্ধু একজন সফল যোগাযোগবিদ ছিলেন।
উপমহাদেশে মহাত্মা গান্ধী ও সুবাস চন্দ্র বসুর যোগাযোগ দর্শন (কমিউকেশন ফিলোসফি) নিয়ে অনেক গবেষণা হয়েছে, এখনো হচ্ছে, ভবিষ্যতেও হবে। তবে কেন বঙ্গবন্ধুর যোগাযোগ দর্শন (কমিউকেশন ফিলোসফি) নিয়ে গবেষণা হবে না?
﻿﻿﻿বঙ্গবন্ধু শেখ মুজিবুর রহমান, একটি প্রত্যন্ত গ্রামে জন্ম নিয়েও বিশ্বজয় করেছিলেন। ১৯৪৭ এর পর থেকে আমৃত্যু বাঙালি জাতির প্রধান আকর্ষণ ছিলেন তিনি। তাকে কেন্দ্র করেই আবর্তিত হয়েছে বাঙালি জাতির মুক্তির ইতিহাস। তরুণ শেখ মুজিব ক্রমেই যেভাবে বাঙালি জাতির মুক্তিদাতা এবং স্বাধীনতার স্থপতি হয়ে উঠেছেন, তার পেছনে গুরুত্বপূর্ণ ভূমিকা রেখেছে তার যোগাযোগ কৌশল। সংবাদপত্র ও সাংবাদিকদের সঙ্গে ছিল তার ঘনিষ্ঠ যোগাযোগ।
চল্লিশের দশকে শেখ মুজিব যখন কলকাতায় ইসলামিয়া কলেজে পড়তে যান, তখন থেকেই তিনি বাংলার ছাত্র রাজনীতির সঙ্গে জড়িয়ে পড়েন। কিন্তু তার লক্ষ্য ছিল ভবিষ্যতে রাজনীতি করার। তাই হোসেন শহীদ সোহরাওয়ার্দীর আদর্শের ছায়ায় নিজেকে গড়ে তোলন তিনি। বিশেষ করে তরুণনেতা হিসেবে শেখ মুজিব সবার দৃষ্টিনন্দিত হন। এই সময় থেকে সংবাদপত্র অফিসে তার যাতায়াত শুরু। কলকাতার দৈনিক আজাদ অফিসে সাংবাদিক বন্ধুদের সঙ্গে আডডা দিতেন তিনি।
সেসময় মুসলিম লীগের রাজনীতিতে সম্পৃক্ত ছিলেন তরুণ মুজিব, তাই অনেক সময় মুসলিম লীগের প্রেস রিলিজ নিয়েও পত্রিকা অফিসে যেতে হতো তাকে। এক সময় তার উপলব্ধিতে আসে যে, মওলানা আকরম খাঁ সম্পাদিত দৈনিক আজাদ মুসলিম লীগের প্রতিক্রিয়াশীল গ্রুপকে সমর্থন করে। তাই ১৯৪৬ সালের জানুয়ারি মাসে, শহীদ সোহরাওয়ার্দীর অর্থানুকূল্যে দৈনিক ইত্তেহাদ পত্রিকা প্রকাশ করেন তারা। এই পত্রিকার সম্পাদক ছিলেন আবুল মনসুর আহমেদ।পত্রিকাটি সেই সময়ে সম্পূর্ণ নতুন আঙ্গিকে একটি আধুনিক পত্রিকা হিসেবে সবার দৃষ্টি আকর্ষণ করে। পত্রিকা বিপণনের কাজে শেখ মুজিব নিজে অক্লান্ত পরিশ্রম করেন।পত্রিকার ব্যবস্থাপনার কাজেও তিনি একজন দায়িত্বশীল পরামর্শকের ভূমিকা পালন করেছিলেন। পাকিস্তান হবার পরও পত্রিকাটি কলকাতা থেকে প্রকাশ হতো।শেখ মুজিব পত্রিকার ঢাকার অফিসে সার্কুলেশন ম্যানেজার হিসেবে কাজ করেছেন এবং পূর্ববাংলায় এজেন্ট নিয়ােগ করে এর ব্যাপক প্রচারের ব্যবস্থা করেন। কিন্তু কলকাতা থেকে প্রকাশিত বলে পূর্ববাংলায় এই পত্রিকার প্রচার নিষিদ্ধ করে দেয় খাজা নাজিম উদ্দিনের সরকার।
১৯৪৯ সালে আওয়ামী মুসলিমলীগ প্রতিষ্ঠিত হলে দলের মুখপত্র হিসেবে সাপ্তাহিক ইত্তেফাক প্রকাশিত হয়। মওলানা ভাসানী ছিলেন সম্পাদক,  ইয়ার মোহাম্মদ খান ছিলেন প্রকাশক,  কিন্তু পত্রিকা পরিচালনার সকল দায়িত্বপালন করতেন তফাজ্জল হোসনে (মানিকমিয়া)। পত্রিকার অর্থ সাহায্য করতেন হোসনে শহীদ সোহরাওয়ার্দী। দলীয় কর্মীদের সঙ্গে নিয়ে শেখ মুজিব এই পত্রিকা বিক্রির কাজও করেছেন ঢাকায়।
যুক্তফ্রন্টের নির্বাচনের পূর্বে, ১৯৫৩ সালে, ইত্তেফাক সাপ্তাহিক থেকে দৈনিকে রূপান্তরিত হয়। আর তফাজ্জল হােসেন এর সম্পাদক নির্বাচিত হন। ১৯৫৫ সালে পূর্ব-বাংলায় ৯২ (ক)  ধারা প্রবর্তন করে রাজনৈতিক নেতাদের গ্রেপ্তার ও অফিস বন্ধ করে দেওয়া হয়। সেসময় দৈনিক ইত্তেফাক ও বন্ধ ছিল। কারাবন্দি শেখ মুজিবুর রহমানের সঙ্গে সাক্ষাৎ করতে গিয়ে তফাজ্জল হোসেন জানান, তিনি আর কাগজ বের করবেন না। করাচিতে একটা চাকরি নিয়ে চলে যাচ্ছেন। শেখ মুজিব তাকে সেদিন অনুরােধ করেছিলেন,  আপনি যাবেননা। আপনি চলে গেলে ইত্তেফাক আর কেউ চালাতে পারবেনা। তফাজ্জল হোসেন পরদিন তাকে খবর পাঠান যে, তিনি করাচি যাচ্ছেন না।
শেখ মুজিবের সঙ্গে তফাজ্জল হোসেনের গভীর হৃদ্যতার সম্পর্ক ছিল।শেখ মুজিবের অনুরোধে প্রথম তাকে সোহরাওয়ার্দী দৈনিক ইত্তেফাকে সেক্রেটারি নিয়োগ করে পত্রিকার প্রশাসন ও ব্যয় নিয়ন্ত্রণের দায়িত্ব দিয়েছিলেন। ১৯৬৬ সালে শেখ মুজিব তার ঐতিহাসিক ছয় দফা দাবি উত্থাপন করলে,  এর পক্ষে দৈনিক ইত্তেফাক জনমত গড়ে তুলে পাকস্তানি জেনারেলরে ক্ষমতার ভিত নড়িয়ে দেয়।
১৯৬৯ সালে আইয়ুব বিরোধী আন্দোলনের সময় এদেশের পত্রিকাগুলো একটি সাহসী ভূমিকা পালন করেছিল। বিশেষ করে শেখ মুজিবের বিরুদ্ধে রাষ্ট্রদ্রোহিতার অভিযোগে যে আগরতলা ষড়যন্ত্র মামলা শুরু হয়, তার শুনানি-পর্বের কোর্ট-রিপোর্টিং ধারাবাহিকভাবে দৈনিক পত্রিকায় ছাপাহতো। একদিকে ছাত্র-গণআন্দোলন,  আগরতলা ষড়যন্ত্র মামলা প্রত্যাহারের দাবি, আবার রাজবন্দিদের মুক্তির দাবিতে পূর্বপাকিস্তান জুড়ে প্রতিদিন মিছিল সভা-সমাবেশ শুরু হয়। জেনারেল আইয়ুব বাধ্য হয়ে সব দাবি মেনে নেয়। ওই সময়ে পত্রিকাগুলো সংবাদ,  কলাম ও সম্পাদকীয় লিখে পাকিস্তানের শাসক গোষ্ঠীর শোষণ-নির্যাতন-বৈষম্যের কথাগুলো সঠিকভাবে তুলে ধরেছিল। পরবর্তীতে সত্তরের নির্বাচন ও একাত্তরের অসহযোগ আন্দোলনের সময়ও দৈনিক পত্রিকাগুলো দায়িত্বশীল ভূমিকাপালন করেছিল। তারা শেখ মুজিবের সকল সিদ্ধান্ত, নির্দেশনা, বিবৃতি ও ভাষণ ছবিসহ প্রথম পৃষ্ঠায় বড়-বড় টাইপে ছাপাত। বলাচলে জনগণকে উদ্বুদ্ধ করতে, জনমানস গড়ে তুলতে পত্রিকাগুলো গুরুত্বপূর্ণ অবদান রেখেছে। শেখ মুজিবের নেতৃত্বের পক্ষে পূর্ণ সমর্থন রেখেছে।
শেখ মুজিবের ঐতিহাসিক ৭ই মার্চ ভাষণের পর থেকে বাঙালির স্থাধীন সত্তা প্রতিষ্ঠা ও বাংলাদেশের স্বাধীনতার প্রশ্নে আর কোনো প্রশ্ন তখন কেউ তোলেনি।সমগ্র জাতি একাত্ম হয়েছিল। দৈনিক সংবাদপত্র গুলোয় শেখ মুজিবই ছিলেন অবিসংবাদিত নেতা, তার নেতৃত্বই ছিল গ্রহণযোগ্য।
২৫ মার্চ রাতের পর থেকে ১৫ ডিসেম্বর পর্যন্ত, পত্রিকাগুলো পাকিস্তানি-সামরিক বাহিনীর নির্দেশনা মেনে প্রকাশ হতো।ওই সময় দৈনিক ইত্তেফাক ও দৈনিক সংবাদ অফিস আগুনে পুড়িয়ে দেওয়া হয়। এই পত্রিকাটি দীর্ঘ ৯ মাস প্রকাশনা বন্ধ রেখেছিল। ১৬ ডিসেম্বর পাকিস্তানি সৈন্যদের আত্মসমর্পণ ও মুক্তিযোদ্ধাদের বিজয়ের সংবাদ নিয়ে আবার তারা আগের মতাে সাহসী ভূমিকা পালন করে। ১৯৭২ সালের ১০ জানুয়ারি, বঙ্গবন্ধু শেখ মুজিবুর রহমানের ঐতিহাসিক স্বদেশ প্রত্যাবর্তনকে 'ঐ মহামানব আসে' হিসেবে পত্রিকাগুলো আখ্যায়িত করে।
মাত্র সাড়ে তিন বছর প্রধানমন্ত্রী ও রাষ্ট্রপতি হিসেবে শেখ মুজিব দেশ শাসন করেন।তবু সেই সময় ৩০ লাখ শহীদের রক্তের বিনিময়ে অর্জিত যুদ্ধবিধ্বস্ত বাংলাদেশকে তিনি শক্ত ভিতের ওপর দাঁড় করালেন। তবে এজন্য আন্তর্জাতিক সাহায্য-সহযােগিতা ছিল, দেশের মানুষও পরিশ্রম করেছে প্রচুর। বিধ্বস্ত ব্রিজগুলাে নির্মাণ,  ফেরি জোগাড় করে পরিবহন ব্যবস্থা উন্নত, সমুদ্র বন্দরকে স্থলমাইন মুক্ত করা, অস্ত্র সমর্পণ করানাে, ভারতীয় সৈন্যদের ফেরত পাঠানাে, কৃষি উৎপাদনে উদ্যোগ গ্রহণ, প্রশাসনকে গতিশীল করা ইত্যাদি নানা কাজে সব সময় উদ্যোগী ও আন্তরিক ভূমিকা নিয়েছেন। আর এ সময় থেকে কোনাে কোনাে পত্রিকা ও সাংবাদিক শেখ মুজিবের বিরুদ্ধাচরণ, সমালােচনামূলক লেখা শুরু করে।তারা তার দেশ শাসনের ন্যূনতম ভুল-ত্রুটিকে তীক্ষভাবে আক্রমণ করেছে। পরবর্তীতে যখন বাংলাদেশ কৃষক-শ্রমিক আওয়ামী লীগ গঠিত হল তখন ওই সাংবাদিকরাই শেখ মুজিবের পরামর্শক হয়ে উঠলেন। তাদের পরামর্শে দেশে মাত্র চারটি বাংলা ও ইংরেজি দৈনিক প্রকাশনা রেখে অন্য সব কাগজ বন্ধ করে দেয়া হয়।সাংবাদিকদের সরকারি চাকরি দেয়া হয়েছিল। চাকরি না-হওয়া পর্যন্ত সবাইকে বেতন দেয়া হত।অথচ ১৫ আগস্ট ১৯৭৫ সালে বঙ্গবন্ধু শেখ মুজিব ঘাতকের বুলেটে নিহত হবার পর এসব পরামর্শক সাংবাদিকরা তাঁর সমালােচনায় মুখর হয়েছে। তারা জেনারেল জিয়ার পাকিস্তানি স্টাইলে দেশ শাসন ও একাত্তরের ঘাতক-দালালদের প্রশ্রয়কে সমর্থন করেছে।
 সাংবাদিকদের সঙ্গে শেখ মুজিবের একটা হৃদ্যতার সম্পর্ক ছিল। দেশে-বিদেশে যেখানে যখন সফরে গিয়েছেন, একদল সাংবাদিক তার সঙ্গে থেকেছে। তিনি সাংবাদিকদের কাছ থেকে মতামত নিতেন। বিদেশি সাংবাদিকরা তার সাক্ষাৎকার নেওয়ার জন্য প্রাণপণ চেষ্টা করতেন। তাদের কাছে তিনি একজন আকর্ষণীয় ব্যক্তিত্ব ছিলেন।
ঐতহাসিক ৭ মার্চের ভাষণের জন্য লন্ডন টাইমস ও নিউইয়র্কের নিউজ উইক পত্রিকা তাকে ''পোয়েট অব পলিটিক্স' বলে আখ্যায়িত করেছিল। এটা এক বিরল সম্মান। ডেভিড ফ্রস্ট বঙ্গবন্ধুর একটি দীর্ঘ সাক্ষাৎকার গ্রহণ করেছিলেন। ভয়েস অব আমেরিকা ও বিবিসি'র বাংলা বিভাগ সরাসরি শেখ মুজিবের সঙ্গে যোগাযোগ করে তার সাক্ষাৎকার ও মন্তব্য নিতো।
সাংবাদিকদের সঙ্গে বঙ্গবন্ধু শেখ মুজিবের হৃদ্যতার সম্পর্ক থাকলেও তিনি যখন ক্ষমতায় ছিলেন, তখনও অনেক পত্রিকা তার সমালোচনা করে খবর ও কলাম প্রকাশ করত। তবে তারা তার ব্যক্তিত্ব, সাহসিকতা, দূরদর্শিতার প্রশংসা করতেও বাধ্য হতো। তিনি সাংবাদিকদের স্বাধীনচেতা হিসেবে দেখতে চাইতেন, কিন্তু পাশাপাশি দেশ ও জাতির স্বার্থকে বড় করে দেখার পরামর্শ দিতেন। তাদের বস্তুনিষ্ঠ ও নিরপেক্ষভাবে গঠনমূলক সমালোচনা করার আহ্বান জানাতেন। তিনি সংবাদপত্র শিল্পকে অত্যন্ত মর্যাদার আসন দিয়েছেন। মুক্তিযুদ্ধকালে ক্ষতিগ্রস্ত দৈনিক ইত্তেফাক ও দৈনিক সংবাদ পত্রিকা দুটিকে পুনরায় নিজের পায়ে দাঁড় করাতে সহযোগিতা করেছিলেন।
বঙ্গবন্ধু ধর্মনিরপেক্ষতার যে ধারণা দিয়েছিলেন, তা পশ্চিমা বিশ্বের ধর্মনিরপেক্ষতার ধরণ থেকে আলাদা ছিল। সেক্যুলারিজম বলতে বঙ্গবন্ধু বুঝিয়েছিলেন অসাম্প্রদায়িকতা। বঙ্গবন্ধুর ধর্মনিরপেক্ষতা মানে ধর্মহীনতা নয়; বঙ্গবন্ধুর ধর্মনিরপেক্ষতা মানে সমাজে শান্তি বজায় রেখে সবার নিজ নিজ ধর্ম পালন করা, ধর্ম নিয়ে বাড়াবাড়ি না করা, ধর্মকে রাজনৈতিক হাতিয়ার হিসেবে ব্যবহার না করা। এ কারণেই নোবেলজয়ী অধ্যাপক অমর্ত্য সেন বলেছেন, 'বঙ্গবন্ধু শেখ মুজিবুর রহমান ছিলেন ধর্মনিরপেক্ষতার অন্যতম স্পষ্ট সমর্থক, যেখান থেকে বিশ্ব শিখতে পারে। বিশেষত ভারতীয় উপমহাদেশের সকল দেশ বঙ্গবন্ধুর চিন্তা ও দর্শন থেকে দিকনির্দেশনা এবং অনুপ্রেরণা নিতে পারে।' বঙ্গবন্ধুর জন্মশতবার্ষিকী উপলক্ষে যুক্তরাজ্যে বাংলাদেশ হাইকমিশন এবং লন্ডন স্কুল অব ইকোনমিক্সের সাউথ এশিয়া সেন্টার আয়োজিত এক ভার্চুয়াল আলোচনা সভায় এসব কথা বলেন তিনি।
বঙ্গবন্ধুর দর্শন সম্পর্কে বিশিষ্ট এই অর্থনীতিবিদ এবং দার্শনিক আরও বলেন, 'ধর্মনিরপেক্ষ রাষ্ট্রে মানুষের ধর্ম পালনের স্বাধীনতা থাকবে না, তা বঙ্গবন্ধু বিশ্বাস করতেন না। বঙ্গবন্ধু ধর্মনিরপেক্ষতার যে ধারণা দিয়েছিলেন তা ধর্মনিরপেক্ষতার পশ্চিমা সংস্করণ থেকে আলাদা ছিল।'
এদিকে, শেখ মুজিবুর রহমান রচিত 'অসমাপ্ত আত্মজীবনী' পাঠ করে আমরা অবগত হয়েছি যে, সম্ভ্রান্ত মুসলিম পরিবারের সন্তান হিসেবে বঙ্গবন্ধু ছিলেন একজন সাচ্চা মুসলমান। কিন্তু অন্য সব ধর্মের প্রতিও তার শ্রদ্ধা ছিল। এ কারণেই একজন যথার্থ বাঙালি ও একজন মুসলমান হওয়ার পথে কোনো দিন তিনি কোনো আত্মদ্বন্দ্বে ভোগেননি।
১৯৭০ সালের নির্বাচনের আগে গুরুত্বপূর্ণ নির্বাচনী ভাষণে ভোটারদের সামনে ভিন্ন ধর্মীয় সম্প্রদায়ের মানুষের মধ্যে ‘সমতার’ ধারণা তুলে ধরতে দ্বিধা করেননি বঙ্গবন্ধু। সমতাবাদী এই নীতি নিয়ে আওয়ামী লীগের সেক্যুলার অবস্থান ভোটে জিতে আসতেও বাধা হয়ে দাঁড়ায়নি।
এই নির্বাচনে জয়ী হওয়ার পর আওয়ামী লীগের ঘোষণাপত্রে শাসনতন্ত্রের মৌলিক বৈশিষ্ট্য অংশে ইসলাম ও সংখ্যালঘু সম্পর্কে বলা হয়- (ক) জনসংখ্যার বিপুল সংখ্যাগরিষ্ঠ অংশের প্রিয় ধর্ম হলো ইসলাম। আওয়ামী লীগ এই মর্মে সিদ্ধান্ত নিয়েছে যে, শাসনতন্ত্রে সুস্পষ্ট গ্যারান্টি থাকবে যে পবিত্র কোরআন ও সুন্নায় সন্নিবেশিত ইসলামের নির্দেশাবলির পরিপন্থী কোনো আইন প্রণয়ন বা বলবৎ করা চলবে না। শাসনতন্ত্রে ধর্মীয় প্রতিষ্ঠানগুলোর পবিত্রতা রক্ষার গ্যারান্টি সন্নিবেশিত হবে। সর্বস্তরে ধর্মীয় শিক্ষা সম্প্রসারণের জন্য পর্যাপ্ত বিধিব্যবস্থা গ্রহণ করা হবে। (খ) সংখ্যালঘুরা আইনের দৃষ্টিতে সম্পূর্ণ সমান অধিকার ভোগ করবে। নিজেদের ধর্ম পালন ও প্রচার, ধর্মীয় প্রতিষ্ঠান স্থাপন ও পরিচালনা এবং নিজ নিজ ধর্মাবলম্বীদের ধর্মীয় শিক্ষাদানের ব্যাপারে সংখ্যালঘুদের অধিকার শাসনতান্ত্রিকভাবে রক্ষা করা হবে। স্বীয় ধর্ম ছাড়া অন্য যেকোনো ধর্ম প্রচারের জন্য সংখ্যালঘু সম্প্রদায়ের কোনো ব্যক্তিকে কর দিতে বাধ্য করা হবে না। নিজ ধর্মের সঙ্গে সংশ্লিষ্ট না হলে কোনো ব্যক্তিকে ধর্ম সম্পর্কীয় কোনো নির্দেশ গ্রহণ অথবা কোনো ধর্মীয় উপাসনা বা অনুষ্ঠানে অংশগ্রহণ করার ব্যাপারে জোর করা হবে না। ধর্মীয় সহিষ্ণুতার এই আদর্শ বঙ্গবন্ধু ও আওয়ামী লীগের অন্যতম মৌল স্তম্ভ।
বঙ্গবন্ধুর স্বপ্ন ছিল শোষণহীন রাষ্ট্র ও সমাজ গড়ে তোলা। ১৯৭২ সালের ১০ জানুয়ারি ভাষণে তিনি বলেন, 'বাংলাদেশ একটি আদর্শ রাষ্ট্র হবে। আর তার ভিত্তি কোনো ধর্মীয়ভিত্তিক হবে না। রাষ্ট্রের ভিত্তি হবে গণতন্ত্র, সমাজতন্ত্র ও ধর্মনিরপেক্ষতা (পরবর্তীকালে সংযোজিত হয়েছিল জাতীয়তাবাদ)। ধর্মনিরপেক্ষতার ভিত্তি ছিল অনিবার্য। ভারতবর্ষের দাঙ্গার অভিজ্ঞতা ছিল বঙ্গবন্ধু। ধর্মের নামে হানাহানির ঘটনা দেখেছেন তিনি। পাকিস্তানি শাসনামলে ধর্মকে সামনে রেখেই পাকিস্তানিরা বাঙালিকে শাসন ও শোষণ করেছে। এ জন্য সব ধর্মকে শ্রদ্ধা করলেও বঙ্গবন্ধু ধর্মান্ধতাকে ঘৃণা করতেন। ধর্মকে মেনে নিয়ে উদারনৈতিক চিন্তাধারায় অভ্যস্ত হয়েছিলেন তিনি। সব ধর্মের সহাবস্থান এবং বদ্ধ চিন্তার মুক্তিতেই ধর্মনিরপেক্ষতা পূর্ণতা পায়।
১৯৭২ সালের ১২ অক্টোবর খসড়া সংবিধান প্রসঙ্গে জাতীয় সংসদে বঙ্গবন্ধু যে ভাষণ দেন তাতে তিনি বলেন, 'আর হবে ধর্মনিরপেক্ষতা। ধর্মনিরপেক্ষতা মানে ধর্মহীনতা নয়। হিন্দু তার ধর্ম পালন করবে; মুসলমান তার ধর্ম পালন করবে; খ্রিস্টান, বৌদ্ধ- যে যার ধর্ম পালন করবে। কেউ কারো ধর্মে হস্তক্ষেপ করতে পারবে না, বাংলার মানুষ ধর্মের ব্যাপারে হস্তক্ষেপ চায় না। রাজনৈতিক কারণে ধর্মকে ব্যবহার করা যাবে না। রাজনৈতিক উদ্দেশ্য হাসিলের জন্য ধর্মকে বাংলার বুকে ব্যবহার করতে দেওয়া হবে না। যদি কেউ ব্যবহার করে, তাহলে বাংলার মানুষ যে তাকে প্রত্যাঘাত করবে, এ আমি বিশ্বাস করি।'
ঢাকার আলিয়া মাদ্রাসার এক অনুষ্ঠানে বঙ্গবন্ধু বলেছিলেন, 'আমাদের দেশে পাকিস্তান আমলে ইসলামবিরোধী বহু কাজ হয়েছে। রেসের নামে জুয়াখেলা রাষ্ট্রীয়ভাবে স্বীকৃত ছিল, আপনারা আলেম সমাজ কোনোদিন এর প্রতিবাদ করেননি। ঢাকা শহরের বিভিন্ন জায়গায় পুলিশের সাহায্যে প্রকাশ্যে জুয়াখেলা চলত, এগুলো বন্ধ করার কোনো আন্দোলন আপনারা করেননি; কিন্তু ইসলামী রাষ্ট্র কায়েম করবার কথা বারবার বলেছেন। ইসলামী রাষ্ট্র ব্যবস্থাপনায় জুয়া ও মদকে যে হারাম ঘোষণা করতে হয়, সেটা আপনারা জানতেন; কিন্তু আপনারা এগুলোর বিরুদ্ধে কিছু বলেননি। আমি ক্ষমতায় এসে প্রথমেই ঘোড়দৌড় বন্ধ করে দিয়েছি, পুলিশকে তৎপর হতে বলেছি শহরের আনাচে-কানাচে থেকে জুয়াড়িদের আড্ডা ভেঙে দিতে। আমি ধর্মনিরপেক্ষতার কথা বলি, কিন্তু ধর্মনিরপেক্ষতা ধর্ম বিরোধিতা নয়। আমি মুসলমান, আমি ইসলামকে ভালোবাসি। আপনারা আমাকে সাহায্য করুন, দেখবেন, এ দেশে ইসলামবিরোধী কর্মকাণ্ড কখনোই হবে না।'
বঙ্গবন্ধু মূলত ইসলামের সঙ্গে বাংলাদেশের রাষ্ট্রীয় বিধানে অন্য সব ধর্মের সহাবস্থান নিশ্চিত করেছিলেন। প্রথাবদ্ধ, ধর্মশাসিত সংস্কারাচ্ছন্ন জীবন তিনি পছন্দ করেননি। অসাম্প্রদায়িক রাষ্ট্র গড়ার জন্য ধর্মের অপব্যবহার রোধ করে প্রগতির পথে অগ্রসর হওয়ার পক্ষে ছিল তার নীতি-আদর্শ। রাষ্ট্র পরিচালনার ক্ষেত্র বাঙালি সংস্কৃতির চিরায়ত রূপটিকে ধরতে চেয়েছেন তিনি।
১৯৭৫ সালে ধর্ম নিরপেক্ষতার স্বরূপ বর্ণনা দিতে গিয়ে তিনি সংসদে বলেছেন, ‘ধর্মনিরপেক্ষতা মানে ধর্মহীনতা নয়। বাংলার সাড়ে সাত কোটি মানুষের ধর্ম-কর্ম করার অধিকার থাকবে। আমরা আইন করে ধর্মকে বন্ধ করতে চাই না এবং করবো না। মুসলমানরা তাদের ধর্ম পালন করবে, হিন্দুরা তাদের ধর্ম পালন করবে, বৌদ্ধরা তাদের ধর্ম পালন করবে, খৃষ্টানরা তাদের ধর্ম করবে, তাদের কেউ বাধা দিতে পারবে না। কিন্তু ধর্মকে কেউ রাজনৈতিক অস্ত্র হিসাবে ব্যবহার করতে পারবে না। ২৫ বছর আমরা দেখেছি- ধর্মের নামে জুয়াচুরি, শোষণ, অত্যাচার, খুন- এসব চলেছে। ধর্ম অতি পবিত্র জিনিস। পবিত্র ধর্মকে রাজনৈতিক হাতিয়ার হিসাবে ব্যবহার করা চলবে না।'
ধর্মের দোহাই দিয়ে ১৯৪৭ সালে দেশভাগের পর তরুণ শেখ মুজিব প্রত্যক্ষ করেছেন পাকিস্তানিদের ভণ্ডামি, সামরিক একনায়কদের খামখেয়ালিপনা, শোষণের শিকার জনতার মুখে স্থায়ী দুঃখের ছাপ। একারণে ধর্মের অপব্যবহার রোধে রাজনীতি থেকে একে আলাদা করে রাখার ব্যাপারে সবসময় কথা বলতেন তিনি। এরপর, ১৯৫৪ সালের যুক্তফ্রন্টের নির্বাচন এবং ১৯৭০ সালের নির্বাচনের আগে ঘোষিত ইশতেহারে এবং প্রতিটি জনসভায় ধর্ম-বর্ণ নির্বিশেষে সম্প্রীতির রাষ্ট্র গড়ার কথা বলেছেন। বাঙালির হাজার বছরের সম্প্রীতির বন্ধনকে ধর্মের অপব্যবহারের মাধ্যমে কেউ যেনো বিভক্ত করতে না পারে, সব ধর্মের লোক মিলে যেনো একটা শক্তিশালী বাংলাদেশ গড়ে তোলে, সেটিই ছিল বঙ্গবন্ধুর দর্শন।
বাংলাদেশের মানুষকে একটি স্বাধীন ভূখণ্ড উপহার দিয়েছিলেন শেখ মুজিবুর রহমান। ছাত্রজীবন থেকেই বাংলার দরিদ্র মানুষের দুঃখযন্ত্রণা নিয়ে ভাবতেন তিনি। যে মানুষগুলি দিনের পর দিন এক বেলা খাবার জোগাড় করতে পারেন না, মাথা গোঁজার ঘর পান না, যেখানে মায়ের কোলে রোগে শোকে ধুঁকে ধুঁকে শিশুর মৃত্যু হয়, এ সব বঞ্চিত মানুষের মুক্তির কথাই ছিল তাঁর ভাবনার কেন্দ্রে। আর তাই, অসামান্য নেতৃত্বে স্বাধীন সার্বভৌম দেশ প্রতিষ্ঠার পর, বিশ্বসভায় এক স্বতন্ত্র জাতি হিসেবে বাঙালি জাতিকে প্রতিষ্ঠায় সাফল্যের পর, স্বাধীনতাকে অর্থবহ করার লক্ষ্যে তিনি চেয়েছিলেন অর্থনৈতিক মুক্তি।
‘‘বাংলার মানুষ অন্ন পাবে, বস্ত্র পাবে, উন্নত জীবন পাবে’’— বলতেন তিনি। স্বাধীন বাংলাদেশে তিনি দ্বিতীয় বিপ্লবের ডাক দিয়েছিলেন, যাতে স্বাধীনতার সুফল ঘরে ঘরে পৌঁছতে পারে। বাংলাদেশে তখন ৮২ শতাংশ মানুষ বাস করেন দারিদ্রসীমার নীচে। ‘সোনার বাংলা’ বলতে বুঝতেন ক্ষুধামুক্ত, দারিদ্রমুক্ত দেশ।
গণবিপ্লবের পর প্রতিটি সমাজে ও দেশে একটা বিবর্তন আসে। তার ফলে সমাজের কিছু মানুষ অর্থ-বিত্তের দিকে হঠাৎই বেশি করে ঝুঁকে পড়েন। আর যাঁরা তা করেন না, কিংবা আগে থেকেই বিত্তশালী থাকেন, তাঁরা তাল মেলাতে পারেন না। এর সঙ্গে বাংলাদেশের ছিল আর এক সমস্যা। সেখানে গেরিলা যুদ্ধ হয়েছিল। পাকিস্তানিদের হাতে-গড়া দালাল, রাজাকার, আল বদর, আল শামস বাহিনী কেবল স্বাধীনতার বিরোধিতা করেনি, গণহত্যা, লুটপাট, নারীনির্যাতন ও নানা যুদ্ধাপরাধের সঙ্গে জড়িত ছিল। একা রাতারাতি বেশ পাল্টে মিশে গিয়েছিল সাধারণ মানুষের সঙ্গে। অনেকই আবার কমিউনিস্ট পার্টি বা অন্যান্য আন্ডারগ্রাউন্ড পার্টির সঙ্গেও মিশে যায়, সমাজে তৈরি হয় একটা ব্যাপ্ত অস্থিরতা। স্বাধীনতার অর্জনকে ব্যর্থ করতে, এবং মুক্তিযুদ্ধের ‘প্রতিশোধ’ নিতে তৎপর হয় তারা। আরও বিপজ্জনক যে তাদের দু’টি রূপ ছিল। প্রকাশ্যে বিশ্বস্ত ও প্রচ্ছন্নে ষড়যন্ত্রলিপ্ত— এই ভাবে তারা স্বাধীনতাকে ব্যর্থ করতে মরিয়া ছিল।
শেখ মুজিবের সামনে তখন তাই এসে পড়ল এক অবিশ্বাস্য কঠিন দায়িত্ব। এক দিকে ধ্বংসপ্রাপ্ত পরিকাঠামোর পুনর্নির্মাণ, যুদ্ধবিধ্বস্ত দেশকে আবার নতুন করে গড়ে তোলা, শহিদ পরিবারের সদস্যদের পুনর্বাসন, যুদ্ধাহত ও নির্যাতিত নারীদের চিকিৎসা ও পুনর্বাসন, বিধবা-এতিমদের দেখভাল, সব নিয়ে নতুন বাংলাদেশকে একটা স্বনির্ভর রাষ্ট্র হিসেবে গড়ে তোলা, এবং অন্য দিকে ওই সব অপশক্তির মোকাবিলা করা— কাজটা অসম্ভব রকমের কঠিন হয়ে ওঠে নতুন বাংলাদেশের জাতির পিতার জন্য।
দেশের অর্থনীতি তখন কেমন? যুদ্ধ চলাকালীন কৃষকেরা খেতে ফসল ফলাতে পারেননি। গুদামে যেটুকু খাদ্যশস্য মজুত ছিল, হানাদার পাকিস্তানি বাহিনী তা পুড়িয়ে দিয়ে গিয়েছিল। ব্যাঙ্কে কোনও কারেন্সি নোট ছিল না। প্রায় শূন্য হাতে এই কঠিন কাজে এগোতে হয়েছিল তাঁকে, দেশ গড়ার কাজে। বন্ধুপ্রতিম দেশগুলি সহযোগিতার হাত বাড়িয়ে দিয়েছিল সে দিন। আর দেশের মধ্যে— আওয়ামী লীগের নেতাকর্মীদের সঙ্গে মুক্তিকামী মানুষেরা কোমর বেঁধে নেমে পড়েন দেশ তৈরিতে। ফল? সাড়ে তিন বছরের মধ্যে যেন মরুভূমিতে ফুল ফুটল, যুদ্ধবিধ্বস্ত দেশ নতুন রূপ পেল। স্বাধীনতার সপক্ষের শক্তিগুলিকে ঐক্যবদ্ধ করতে এক প্ল্যাটফর্ম তৈরি করেন তিনি: ‘বাংলাদেশ কৃষক শ্রমিক আওয়ামী লীগ’। ক্ষমতা বিকেন্দ্রীকরণ করার জন্য ১৯টি জেলার মহকুমাগুলিকে জেলায় রূপান্তরিত করে ৬০টি জেলা গঠন করেন।
জেলা গভর্নর নিয়োগ করেন, তাঁদের ট্রেনিংয়ের ব্যবস্থা করেন, প্রতি জেলার উন্নয়নের জন্য পরিকল্পনায় নিজে নির্দেশনা দেন। জনগণের ভোটের অধিকার সুরক্ষিত করার লক্ষ্যে নির্বাচন ব্যবস্থা ঢেলে সাজানোর উদ্যোগ করেন। ঠিক করেন যে, যাঁরা প্রার্থী হবেন, তাঁদের নিজেদের কোনও অর্থ ব্যয় করতে হবে না। প্রার্থীদের রাষ্ট্র অর্থ দেবে পুস্তিকা ছাপার জন্য, বা ঘরে ঘরে গিয়ে ভোট চাওয়ার জন্য। ভোটের মালিক জনগণ। সুতরাং তার সুরক্ষার ব্যবস্থা ও গণতান্ত্রিক চর্চা নিশ্চিত করার ব্যবস্থাই ছিল এর লক্ষ্য। যেন অর্থ ও অস্ত্র নির্বাচনের নিয়ামক শক্তি না হয়ে ওঠে, এই চেষ্টাই করতে চেয়েছিলেন তিনি। যে কোনও সৎ, দেশপ্রেমিক মানুষ যেন নির্বাচিত হয়ে দেশ গড়ার কাজে অংশ নিতে পারেন, এটাই তিনি চাইতেন।  
অচিরেই দেখা যায়, দেশে আর্থিক বৃদ্ধি ৭ শতাংশের ওপরে। স্বল্পোন্নত দেশের মর্যাদাও পেয়ে যায় বাংলাদেশ। কিন্তু এর পরই বাধা আসতে শুরু করে একের পর এক। শুরু হয় বিশ্বব্যাপী মন্দা, তার আঘাত এসে পড়ে বাংলাদেশেও। এই সুযোগে স্বাধীনতাবিরোধী কিছু সরকারি কর্মচারী ও লুকিয়ে থাকা স্বাধীনতার শত্রুরা তৎপর হয়ে ওঠে। নির্বাচিত সংসদ সদস্য থেকে শুরু করে আওয়ামী লীগ ও ছাত্র লীগের নেতাকর্মীদের নির্বিচারে হত্যা করে। এমনকি বঙ্গবন্ধুর জ্যেষ্ঠপুত্র মুক্তি যোদ্ধা শেখ কামালকে হত্যার চেষ্টা করা হয়। ঢাকা বিশ্ববিদ্যালয়ের ছাত্রদের হত্যা করা হয়। চলতে থাকে থানা লুট, পাটের গুদামে আগুন ধরানো। প্রকাশ্যেই সরকারের বিরুদ্ধে যুদ্ধ ঘোষণা করে তারা। খাদ্য-জাহাজ ফিরিয়ে দিয়ে দুর্ভিক্ষ-পরিস্থিতি তৈরি করা হয়। এই ষড়যন্ত্রের সঙ্গে অনেকেই সম্পৃক্ত ছিলেন।
আর শেষ পর্যন্ত, ১৯৭৫ সালে ১৫ অগস্ট, আসে সেই চরম আঘাত— যে দিন শেখ মুজিবুর রহমান নিহত হন ঘাতকের অস্ত্রে। নিজের বাড়ির সিঁড়ির উপর গড়িয়ে পড়েন বঙ্গবন্ধু শেখ মুজিব, এক দরিদ্র দেশের দুঃখী মানুষের কান্ডারি।
 লেখক: শেখ হাসিনা, সৌজন্যে: আনন্দবাজার (২০২০ সালে বঙ্গবন্ধুর জন্মদিনে প্রকাশিত নিবন্ধ)
রাজনীতিতে সব উদ্যোগের পক্ষে এবং বিপক্ষে মতবাদ সৃষ্টি হয়। রাজনীতিতে নিরঙ্কুশ সমর্থন বলে কিছু নেই। কিন্তু বাকশালকে নিয়ে একটা শ্রেণি, ১৯৭৫- এ বঙ্গবন্ধুকে হত্যার পর থেকে টানা দুই দশকের বেশি সময় ধরে যেসব প্রোপাগান্ডা ছড়িয়েছে, তা কোনো রাজনৈতিক বিরোধিতা নয়। টার্গেট করে তারা প্রথমে জনমনে ঘৃণা ছড়ানোর এজেন্ডা সেট করেছে, এরপর সেই এজেন্ডা বাস্তবায়নের জন্য দুই দশক ধরে প্রচারণা চালিয়েছে। তাদের দমনপীড়নের মুখে আর কেউ প্রতিবাদ করার সাহসটিও পায়নি। মূলত, যাার বাংলাদেশের স্বাধীনতার বিরোধিতা করেছিল, তারাই পরবর্তীতে বাংলাদেশের ঘুরে দাঁড়ানো সহ্য করতে না পেরে বাকশালবিদ্বেষ ছড়িয়েছে। যেহেতু দুটি সম্পূর্ণ প্রজন্ম একটি প্রোপাগান্ডা শুনে শুনে বড় হয়েছে, তাই বাকশাল নিয়ে অপপ্রচার চালানোটা এখন আরো সহজ হয়ে গিয়েছে।       

বাকশাল নিয়ে যারা নেতিবাচক আক্রমণ করেন, তাদের মধ্যে তিন শ্রেণির মানুষ আছে।

এক. স্বাধীনতাবিরোধী জামায়াত, রাজাকার, আলবদর, আলশামস, মুসলিম লীগসহ প্রতিক্রিয়াশীল ডানপন্থী গোষ্ঠী, ৭১ এ বর্বর ভূমিকার জন্য বঙ্গবন্ধু এই দেশের মাটিতে যাদের রাজনীতি নিষিদ্ধ করেছিলেন।

দুই. ক্ষমতালিপ্সু ও উগ্র-বামপন্থী গোষ্ঠী।

তিন. সরলপ্রাণ মধ্যবিত্ত শ্রেণির একটি অংশ। ভিন্ন ভিন্ন দৃষ্টিকোণ থেকে তারা বাকশালের বিরোধিতা করলেও, তাদের মন্তব্য অভিন্ন। প্রত্যক্ষ বা পরোক্ষভাবে তারা সবাই জোর প্রচারণা চালায় এই বলে যে, বাকশাল মানে গণতন্ত্রের মৃত্যু। স্বাধীনতাবিরোধী, প্রতিক্রিয়াশীল ডানপন্থী ও উগ্রবামদের উপর্যুপুরি নেতিবাচক প্রচারণার ফলে তাদের মনে এই ধারণা প্রোথিত হয়। অথচ তারা বাকশাল সম্পর্কে বিস্তারিত কিছু বলতে পারে না।  

প্রথম ও দ্বিতীয় দলের মানুষদের ব্যাপারে নতুন করে কিছু বলার নাই, এটি তাদের রাজনৈতিক এজেন্ডা। তবে তৃতীয় দলটির উচিত নিজেরা বাকশাল ও বঙ্গবন্ধুর দ্বিতীয় বিপ্লব সম্পর্কে অধ্যয়ন করা। তাহলেই বাস্তবতা পরিষ্কার হয়ে যাবে তাদের কাছে।

বাকশালে কারা ছিল, কারা ছিল না

মূলত, বাকশাল হরো একটি কনসেপ্ট, যার বাস্তবায়নের জন্য গঠিত হয়েছিল বহুদলের সমন্বয়ে একটি রাজনৈতিক প্লাটফর্ম। আওয়ামী লীগ এই প্লাটফর্মের প্রধান দল হলেও, মূলধারার অন্যদলের মধ্যে বাংলাদেশ ন্যাশনাল আওয়ামী পার্টি (ন্যাপ), বাংলাদেশ কমিউনিস্ট পার্টি (সিপিবি), এছাড়াও ছোট ছোট আরও বেশ কয়েকটি দল বাকশালের অর্ন্তভুক্ত হয়।

মোট কথা, স্বাধীনতা যুদ্ধের সময়, যুদ্ধ পরিচালনার জন্য যেসব দল উপদেষ্টা পরিষদের সদস্য ছিল, মূলত সেসব দল নিয়েই গঠিত হয় বাকশাল। অন্যান্য দল- যেমন জাতীয় সমাজতান্ত্রিক দল-জাসদ (যার জন্ম স্বাধীনতার পর, যারা বিপ্লবের নামে সশস্ত্র হামলা চালিয়ে যাচ্ছিলো দেশের ভেতর), পূর্ব বাংলা সর্বহারা পার্টি (তখন আন্ডার-গ্রাউন্ডে থেকে নাশকতামূলক তৎপরতায় লিপ্ত), শুধু এদের সঙ্গে নেওয়া হয়নি। আর নেওয়া হয়নি মুক্তিযুদ্ধের সময় প্রত্যক্ষভাবে স্বাধীনতার বিরোধিতাকারী ও যুদ্ধরত বাঙালিদের ওপর নির্যাতনের সঙ্গে সম্পৃক্ত উগ্রবাদী দলগুলোকে। কারণ, স্বাধীনতার পর মুসলিম লীগ, জামায়াতে ইসলাম নিষিদ্ধ হয় ১৯৭১-এ তাদের ভূমিকার জন্য।

জনগণকেন্দ্রিক গণমুখী একটি রাজনৈতিক প্লাটফর্মের মধ্য দিয়ে দেশের রাজনৈতিক স্থিতিশীলতা ফিরিয়ে এনে, অর্থনৈতিক উন্নতি নিশ্চিত করাই ছিল বাকশালের প্রধান উদ্দেশ্য। বঙ্গবন্ধু নিজেই বলেছিলেন, ‘এটা অস্থায়ী (ব্যবস্থা), সময় এলে এটা সরিয়ে নেওয়া হবে’। স্বাধীনতা পরবর্তী সময়ে, দেশ গড়ার কাজে বারবার বাধাগ্রস্ত হয়ে, দ্রুত দেশকের মানুষের কাছে স্বাধীনতার সুফল পৌঁছে দেওয়ার জন্য রাষ্ট্রের বিশেষ পরিস্থিতিতে বিশেষ প্রয়োজনে প্রবর্তিত হয়েছিল বাকশাল।

দেশের ভিতরের প্রতিবিল্পবী এবং সশস্ত্র দেশদ্রোহীদের প্রতিহত করে, প্রশাসনকে দুর্নীতিমুক্ত করে এবং সেই সাথে বহির্বিশ্বের উপনিবেশিক শক্তিকে সামলিয়ে, সর্বস্তরে স্বাধীনতার মূল্যবোধ প্রতিষ্ঠার মধ্য দিয়ে অর্থনৈতিক মুক্তি লাভই ছিল বঙ্গবন্ধুর বাকশালের অন্যতম উদ্দেশ্য। 
# mujib100

এই রাষ্ট্রের মানুষ হবে বাঙালি। তাদের মূলমন্ত্র সবার উপরে মানুষ সত্য, তাহার উপরে নাই।
- ২৪ জানুয়ারি ১৯৭২
টাঙ্গাইলের জনসভায় প্রদত্ত ভাষণ

মুক্তির লক্ষ্যে না পৌছা পর্যন্ত আমাদের সংগ্রাম নবতর উদ্দীপনা নিয়ে অব্যাহত থাকবে।
- ১৫ মার্চ ১৯৭১
দৈনিক পূর্বদেশ

ইতিহাসের শেষ দিনটি পর্যন্ত স্বাধীন বাংলার পতাকা সমুন্নত থাকবে।
- ২১ ফেব্রুয়ারি ১৯৭৩
দৈনিক ইত্তেফাক

কৃষকের সঙ্গে সংশ্লিষ্ট থেকে আমি জানি শোষণ কাকে বলে
-মুজিববাদ, খোন্দকার মোহাম্মদ ইলিয়াস, ১৯৭২

দেশের ভাগ্য ও ভবিষ্যৎ ছাত্রসমাজের উপর নির্ভর করে।
- ১১ জুন ১৯৭৫
দৈনিক ইত্তেফাক

যতদিন পর্যন্ত বাংলা থাকবে, বাংলার আকাশ থাকবে, বাংলার মাটি থাকবে, বাংলার মানুষ বেঁচে থাকবে, ততদিন পর্যন্ত একুশের শহীদদের কথা কেউ ভুলতে পারব না।
- ২১ ফেব্রুয়ারি ১৯৭১

আর যদি একটা গুলি চলে, আর যদি আমার লোককে হত্যা করা হয়, তোমাদের কাছে আমার অনুরোধ রইল, প্রত্যেক ঘরে ঘরে দুর্গ গড়ে তোল।
- ৭ মার্চ ১৯৭১
রেসকোর্স ময়দানে ঐতিহাসিক ভাষণ

আমার দেশ স্বাধীন হয়েছে। আমার পতাকা আজ দুনিয়ার আকাশে ওড়ে। আজ আমি বলতে পারি বাঙালি একটি জাতি। আজ আমি বলতে পারি বাংলার মাটি আমার মাটি।
- ৭ জুন ১৯৭২
সোহরাদী উদ্যানে প্রদত্ত তথ্য

আমার বিশ্বাস, মানুষ মৃত্যুবরণ করবে সাহসের সঙ্গে।
- ১৯৭২
ডেভিড ফ্রস্ট এর সঙ্গে সাক্ষাৎকার

রক্ত যখন দিয়েছি, রক্ত আরও দেব। এদেশের মানুষকে মুক্ত করে ছাড়ব, ইনশাল্লাহ।
- ৭ মার্চ ১৯৭১
রেসকোর্স ময়দানে প্রদত্ত ঐতিহাসিক ভাষণ

এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম।
- ৭ মার্চ ১৯৭১
রেসকোর্স ময়দানে প্রদত্ত ঐতিহাসিক ভাষণ

আমার শক্তি এটাই যে আমি আমার জনগণকে ভালোবাসি। আর আমার দুর্বলতা, আমি এদের প্রাণের চেয়েও বেশি ভালোবাসি ।
-১১ জানুয়ারি ১৯৭১

আমার মৃত্যু হলেও আমি আপনাদের সাথে বেইমানি করতে পারব না। রক্ত দিয়ে হলেও আমি আপনাদের ঋণ শোধ করব।
- ৩ মার্চ ১৯৭১
পল্টন ময়দানে প্রদত্ত ভাষণ

আমি জানতাম, আমাদের সংগঠনের শক্তি আছে। আমি একটি শক্তিশালী সংগঠন জীবনব্যাপী গড়ে তুলেছি। জনগণ তার ভিত্তি । আমি জানতাম, তারা শেষ পর্যন্ত লড়াই করবে।
- ১৯৭২
ডেভিড ফ্রন্ট এর সঙ্গে সাক্ষাৎকার

সোনার বাংলা গড়তে হলে সোনার মানুষ চাই।
- ১৫ ডিসেম্বর ১৯৭৪
বিজয় দিবস উপলক্ষে জাতির উদ্দেশ্যে প্রদত্ত ভাষণ

আমার মাটির সঙ্গে, আমার মানুষের সঙ্গে, আমার কালচারের সঙ্গে, আমার ব্যাকগ্রাউন্ডের সঙ্গে, আমার ইতিহাসের সঙ্গে যুক্ত করেই আমার ইকোনমিক সিস্টেম গড়তে হবে।
-১৯ জুন ১৯৭৫
বাংলাদেশ কৃষক শ্রমিক আওয়ামী লীগের কেন্দ্রীয় কমিটির প্রথম বৈঠকে ভাষণ

এই স্বাধীনতা আমার কাছে সেদিনই প্রকৃত স্বাধীনতা হয়ে উঠবে, যেদিন বাংলাদেশের কৃষক, মজুর ও দুঃখী মানুষের সকল দুঃখের অবসান হবে।।
-১৫ ডিসেম্বর ১৯৭৩
বিজয় দিবস উপলক্ষে জাতির উদ্দেশে প্রদত্ত ভাষণ

রাজনৈতিক প্রতিষ্ঠানের চারটি জিনিসের প্রয়োজন, নেতৃত্ব, আদর্শ, নিঃস্বার্থ কর্মী এবং সংগঠন।
- ১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

বিশ্বে স্বাধীনতা লাভকারী জাতিগুলোর মধ্যে আমরা এদিক থেকে গর্ব করতে পারি যে আমাদের স্বাধীনতা আন্দোলনে রাজনৈতিক ও সাংস্কৃতিক সংগ্রাম হাতে হাত ধরে অগ্রসর হয়েছে।
- ১৪ ফেব্রুয়ারি ১৯৭৪
বাংলা একাডেমিতে দেও়য়া ভাষণ

জনগণকে ছাড়া, জনগণকে সংঘবদ্ধ না করে, জনগণকে আন্দোলনমুখী না করে এবং পরিষ্কার আদর্শ সামনে না রেখে কোনরকম গণআন্দোলন হতে পারে না।
-১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

মুক্তি অর্জনে বাংলার মানুষ অটল থাকবে।
-১১ মার্চ ১৯৭১
দৈনিক সংবাদ

কোন জাতি কোন দিন আত্মাহুতি না দিয়ে মুক্তি ও ন্যায়বিচার পায়নি।
- ২৮ নভেম্বর ১৯৭০
আওয়ামী লীগের সভাপতি হিসাবে বেতার ও টেলিভিশনে বক্তৃতা

অর্থের যুদ্ধ শেষ হয়েছে। এবার মুক্তির সংগ্রামকে দেশ গড়ার সংগ্রামে রূপান্তরিত করতে হবে। মুক্তির সংগ্রামের চেয়ে দেশ গড়ার সংগ্রাম কঠিন।
- ৩০ জানুয়ারি ১৯৭২
ঢাকা স্টেডিয়ামে মুক্তিবাহিনীর আত্মসমর্পণ অনুষ্ঠানে বক্তৃতা

মানবজাতির অস্তিত্ব রক্ষার জন্য শান্তি একান্ত দরকার। ন্যায়নীতির উপর প্রতিষ্ঠিত না হলে শান্তি কখনও স্থায়ী হতে পারে না।
- সেপ্টেম্বর ১৯৭৪
জাতিসংঘে প্রদত্ত ভাষণ

যেখানে মানুষ শোষিত, যেখানে মানুষ অত্যাচারিত, যেখানে মানুষ দুঃখী, যেখানে মানুষ সাম্রাজ্যবাদী দ্বারা নির্যাতিত, আমরা বাংলার মানুষ সেই দুঃখী মানুষের সাথে আছি এবং থাকব।
- ১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

কারও প্রতি বিদ্বেষ নয়, সকলের প্রতি বন্ধুত্ব -এই নীতির ভিত্তিতে বিশ্বের সকল রাষ্ট্রের সাথে, বিশেষ করে প্রতিবেশী রাষ্ট্রসমূহের সাথে আমরা শান্তিপূর্ণ সহাবস্থানে বিশ্বাসী।
- ১৯৭০
সাধারণ নির্বাচন উপলক্ষে বেতার ও টেলিভিশনে প্রদত্ত ভাষণ

আত্মনির্ভরশীলতা আমাদের লক্ষ্য। জনগণের ঐক্যবদ্ধ উদ্যোগই আমাদের নির্ধারিত কর্মধারা।
- ২৫ সেপ্টেম্বর ১৯৭৪
জাতিসংঘে প্রদত্ত ভাষণ

মানুষ চায় কী জীবনে? কেউ চায় অর্থ, কেউ চায় শক্তি, কেউ চায় সম্পদ, কেউ চায় মানুষের ভালোবাসা। আমি চাই মানুষের ভালোবাসা।
- ২৫ ফেব্রুয়ারি ১৯৭৩
নীলফামারিতে দেওয়া ভাষণ

যে জাতি রক্ত দিয়ে স্বাধীনতা এনেছে, সে জাতি কারও কাছে মাথা নত করতে জানে না।
- ২৬ জুন ১৯৭২
নোয়াখালীর মাইজদিতে প্রদত্ত ভাষণ

বাংলার সভ্যতা, বাঙালি জাতি – এ নিয়ে হলো বাঙালি জাতীয়তাবাদ। বাংলার বুকে বাঙালি জাতীয়তাবাদ থাকবে।
- ৭ জুন ১৯৭২
সোহরাওয়ার্দী উদ্যানে প্রদত্ত ভাষণ

আমাদের শিক্ষা হবে গণমুখী শিক্ষা।
- ৯ এপ্রিল ১৯৭২
ছাত্র ইউনিয়নের ত্রয়োদশ কাউন্সিলে দেওয়া ভাষণ

যে জাতি একবার জেগে ওঠে, যে জাতি মুক্তিপাগল, যে জাতি স্বাধীনতা ভালোবাসে, সে জাতিকে বন্দুক-কামান দিয়ে দাবিয়ে রাখা যায় না।
- ৫ ফেব্রুয়ারি ১৯৭২
কলকাতার রাষ্ট্রীয় সফরে ভাষণ

যেসব লোক পাকিস্তানি সৈন্যদের সমর্থন করেছে, আমাদের লোকদের হত্যা করতে সাহায্য করেছে, তাদের ক্ষমা করা হবেনা। সঠিক বিচারের মাধ্যমে তাদের শাস্তি দেয়া হবে।
- ১০ জানুয়ারি ১৯৭২
সোহরাওয়ার্দী উদ্যানে জাতির উদ্দেশে প্রদত্ত ভাষণ

সমাজতন্ত্র, প্রগতি আর সাম্প্রদায়িকতা পাশাপাশি চলতে পারে না।
- ১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

আমাদের আত্মসমালোচনার প্রয়োজন, আমাদের আত্মসংযমের প্রয়োজন,
আমাদের আত্মশুদ্ধির প্রয়োজন।
- ২৫ জানুয়ারি ১৯৭৫
জাতীয় সংসদে ভাষণ

আমি কোনদিন বিশ্বাস করি না, আমার বাংলাদেশের মানুষ বিশ্বাস করে না যে বন্দুকের নলই শক্তির উৎস। আমরা বিশ্বাস করি, জনগণ হলো শক্তির উৎস।
- ২০ নভেম্বর ১৯৭২
ঢাকায় দেওয়া ভাষণ

আমি চাই কাজ। আমি চাই আমার চিন্তাধারার বাস্তব রূপায়ণ। আমি চাই শোষণমুক্ত গণতান্ত্রিক বাংলাদেশ।
- মুজিববাদ, খোন্দকার মোহাম্মদ ইলিয়াস, ১৯৭২

সাম্রাজ্যবাদী শক্তি যখন শোষণ করতে চায় তখন তারা আঘাত করে শিক্ষা ও সংস্কৃতির উপর, ভাষার উপর। তাকে ধ্বংস করতে না পারলে শোষণ করা সহজ হয়ে ওঠে না।
- ১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

শক্তির সাহায্যে যারা শাসনের চক্রান্ত করে তাদের বিরুদ্ধে দৃঢ় কল্প ও সংঘবদ্ধ জনশক্তি কেমন করে মুক্তির দুর্জয় দুর্গ গড়ে তোলে - আমাদের জনগণ তা প্রমাণ করেছে।
- ১৫ মার্চ ১৯৭১
দৈনিক পূর্বদেশ

শৃঙ্খলা ফিরে না আসলে কোন জাতি বড় হতে পারে না। সততা ফিরে না আসলে কোন জাতি বড় হতে পারে না।
-৯ অক্টোবর ১৯৭২
ঢাকার পিজি হাসপাতালে দেওয়া ভাষণ

ভবিষ্যৎ বংশধররা যদি সমাজতন্ত্র, গণতন্ত্র, জাতীয়তাবাদ এবং ধর্মনিরপেক্ষতার ভিত্তিতে শোষণহীন সমাজ প্রতিষ্ঠা করতে পারে, তাহলে আমার জীবন সার্থক হবে,শহীদের রক্তদান সার্থক হবে।
- ৪ নভেম্বর ১৯৭২
জাতীয় সংসদে ভাষণ

বাংলাদেশের মুক্তি স্পৃহা স্তব্ধ করা যাবে না।
- ১৫ মার্চ ১৯৭১
দৈনিক পূর্বদেশ

দেশ গড়ার কাজে কেউ আমাদের সাহায্য করতে চাইলে তা আমরা গ্রহণ করব। কিন্তু সে সাহায্য অবশ্যই হতে হবে নিষ্কণ্টক, শর্তহীন।
- ২৬ মার্চ ১৯৭২
জাতির উদ্দেশে বেতার ও টেলিভিশনে প্রদত্ত ভাষণ

ভিক্ষা করে কোন জাতি বাঁচতে পারে না, নিজে স্বাবলম্বী হতে হবে।
- ২৬ ডিসেম্বর ১৯৭২
যশোর স্টেডিয়ামে দেওয়া ভাষণ

রাজনৈতিক প্রতিষ্ঠানের প্রথম প্রয়োজন সঠিক নেতৃত্বের। সঠিক নেতৃত্ব ছাড়া রাজনৈতিক প্রতিষ্ঠান চলতে পারে না।
- ১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

গান গাইতে হবে এই বাংলার মাটির, বাংলার গণমানুষের। তবেই গড়ে উঠবে গণমানুষের স্বীকৃতি।
- ২৪ জানুয়ারি ১৯৭১
সঙ্গীত শিল্পীদের সংবর্ধনার জবাবে

স্বাধীনতার স্বপ্ন দেখেছিলাম; আজ স্বাধীনতা পেয়েছে। সোনার বাংলার স্বপ্ন দেখেছি; সোনার বাংলা দেখে আমি মরতে চাই।
- ১৮ মার্চ ১৯৭৩
সোহরাওয়ার্দী উদ্যানে দেওয়া ভাষণ

মুক্তিকামী মানুষ, বিশ্বের সবখানে প্রাণপণ লড়াই করে যাচ্ছেন মুক্তির জন্য, আমাদের সংগ্রামকেও তাদের নিজেদের বলে গণ্য করা উচিত।
- ১৫ মার্চ ১৯৭১
দৈনিক পূর্বদেশ

একটা শান্তিপূর্ণ সহাবস্থানে আমরা বিশ্বাস করি। আমরা যুদ্ধে বিশ্বাস করি না।
- ৯ এপ্রিল ১৯৭২
ছাত্র ইউনিয়নের আদেশ কাউন্সিলে দেওয়া ভাষণ

একচেটিয়া পুঁজিবাদ, সামন্তবাদ, সাম্রাজ্যবাদ, উপনিবেশবাদ ও নয়া-উপনিবেশবাদ এবং আমলাতন্ত্রবাদ ও জঙ্গিবাদ উগ্র ও সংকীর্ণ জাতীয়তাবাদের মূল শক্তি।
- মুজিববাদ, খোন্দকার মোহাম্মদ ইলিয়াস, ১৯१২

জনগণের ঐক্যবদ্ধ ও সম্মিলিত প্রচেষ্টার মাধ্যমেই আমরা আমাদের নির্দিষ্ট লক্ষ্যে পৌঁছাতে সক্ষম হতে পারি, গড়ে তুলতে পারি উন্নততর ভবিষ্যৎ।
- ২৫ সেপ্টেম্বর ১৯৭৪
জাতিসংঘে প্রদত্ত ভাষণ

বাঙালি জাতি যে প্রাণ, যে অনুপ্রেরণা নিয়ে স্বাধীনতা সংগ্রাম করেছিল, সেই প্রাণ, সেই অনুপ্রেরণা, সেই মতবাদ নিয়ে অগ্রসর হতে হবে।।
- ২৫ জানুয়ারি ১৯৭৫
জাতীয় সংসদে ভাষণ

যাদের আদর্শ নাই, যাদের নীতি নাই, যারা দুর্নীতিবাজ, যারা দেশকে ভালোবাসে না, তারা যদি প্রতিষ্ঠান থেকে বের হয়ে যায়, তাতে প্রতিষ্ঠান দুর্বল হয় না, প্রতিষ্ঠান শক্তিশালী হয়।
- ১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

আন্তর্জাতিক শান্তি ও সংহতি সুদৃঢ় করা আমাদের সংবিধানের অন্যতম অনুশাসন।
- ১০ অক্টোবর ১৯৭২
বিশ্ব শান্তি পরিষদে জুলিও কুরি শান্তি পুরস্কার গ্রহণের প্রাক্কালে প্রদত্ত ভাষণ

সাড়ে সাত কোটি বাঙালি আমার শক্তির উৎস।
- ৩০ মার্চ ১৯৭২
চট্টগ্রামের জনসভায় বক্তৃতা

সরকারের সিদ্ধান্ত গ্রহণই জনগণের ভাগ্য নির্ধারণ করে।
- সেপ্টেম্বর ১৯৯৩
জোটনিরপেক্ষ সম্মেলনে কম্পুচিয়ার রাষ্ট্রপ্রধানের সাথে কথোপকথন

মানুষকে ভালোবাসতে শেখো, দেশের মানুষকে ভালোবাসি। এই ভালোবাসার মধ্যে কোনো স্বার্থ দেখো না।
- ২৬ ফেব্রুয়ারি ১৯৭৩
সিরাজগঞ্জের জনসভায় প্রদত্ত ভাষণ

শ্মশান বাংলা আমার সোনার বাংলা গড়ে তুলতে চাই। যে বাংলায় আগামী দিনের মায়েরা হাসবে, শিশুরা খেলবে, আমরা শোষণমুক্ত সমাজ গড়ে তুলব।
- ২৬ মার্চ ১৯৭২
জাতির উদ্দেশে বেতার ও টেলিভিশনে প্রদত্ত ভাষণ

বাংলায় সম্পদ আছে। বাংলার সম্পদ বাংলার মানুষ, বাংলার সোনার মাটি।।
- ৪ ফেব্রুয়ারি ১৯৭৪
যুবলীগের প্রথম জাতীয় কংগ্রেসে দেওয়া ভাষণ

ধর্ম অতি পবিত্র জিনিস। পবিত্র ধর্মকে রাজনৈতিক হাতিয়ার হিসাবে ব্যবহার করা চলবে না।
- ৪ নভেম্বর ১৯৭২
জাতীয় সংসদে ভাষণ

তোমার ধর্ম তোমার কাছে, আমার ধর্ম আমার কাছে – এটাই হলো ধর্মনিরপেক্ষ রাষ্ট্র। বাংলাদেশ তাই থাকবে; তাই আমি আশা করি।
- ২৬ জুন ১৯৭২
নোয়াখালীর মাইজদিতে প্রদত্ত ভাষণ

নীতিবিহীন নেতা নিয়ে অগ্রসর হলে সাময়িকভাবে কিছু ফল পাওয়া যায়, কিন্তু সংগ্রামের সময় তাদের খুঁজে পাওয়া যায় না।
- অসমাপ্ত আত্মজীবনী

স্বাধীনতা ভোগ করার অধিকার তারই আছে, যে স্বাধীনতার মর্যাদা রক্ষা করতে জানে।
- ১৬ জুলাই ১৯৭২
ঢাকা সাংবাদিক ইউনিয়নের বার্ষিক অধিবেশনে প্রদত্ত ভাষণ

ফাঁসির মঞ্চে যাওয়ার সময় আমি বলব আমি বাঙালি, বাংলা আমার দেশ, বাংলা আমার ভাষা। জয় বাংলা।
- ১০ জানুয়ারি ১৯৭২
সোহরাওয়ার্দী উদ্যানে জাতির উদ্দেশে প্রদত্ত ভাষণ

১৯৪৭ সালের পূর্বে আমরা যারা স্বাধীনতা সংগ্রামে যোগদান করেছিলাম তখন আমাদের স্বপ্ন ছিল আমরা স্বাধীন হয়ে। কিন্তু সাতচল্লিশ সালেই আমরা বুঝতে পেরেছিলাম যে আমরা নতুন করে পরাধীনতার শৃঙ্খলে আবদ্ধ হয়েছি।
- ১৮ জানুয়ারি ১৯৭৪
বাংলাদেশ আওয়ামী লীগের দ্বিবার্ষিক অধিবেশনে প্রদত্ত ভাষণ

ছয় দফা মুসলিম হিন্দু খ্রিস্টান বৌদ্ধদের নিয়ে গঠিত বাঙালি জাতির স্বকীয় মহিমায় আত্মপ্রকাশ আর নির্ভরশীলতা অর্জনের চাবিকাঠি।
- নভেম্বর ১৯৭০
সাধারণ নির্বাচনের আগে প্রদত্ত বেতার ভাষণ

মানব ইতিহাসের শেষ দিনটি পর্যন্ত স্বাধীন ও সার্বভৌম বাংলাদেশের পতাকা বিশ্বের মানচিত্রে সমুন্নত থাকবে।
- ২১ ফেব্রুয়ারি ১৯৭৩
দৈনিক ইত্তেফাক

একজন মানুষ হিসাবে সমগ্র মানবজাতি নিয়েই আমি ভাবি। একজন বাঙালি হিসাবে যা কিছু বাঙালিদের সঙ্গে সম্পর্কিত তাই আমাকে গভীরভাবে ভাবায়। এই নিরন্তর সম্পৃক্তির উৎস ভালোবাসা - অক্ষয় ভালোবাসা - যে ভালোবাসা আমার রাজনীতি এবং অস্তিত্বকে অর্থবহ করে তোলে।
- বঙ্গবন্ধু শেখ মুজিবুর রহমান
৩০ মে ১৯৭৩

যে চারটা স্তম্ভের উপর বাংলার স্বাধীনতা আন্দোলন হয়েছে সেই চারটি স্তম্ভের উপর বাংলার স্বাধীনতা চলবে - জাতীয়তাবাদ, গণতন্ত্র, সমাজতন্ত্র এবং ধর্মনিরপেক্ষ রাষ্ট্র।
- ৯ এপ্রিল ১৯৭২
ছাত্র ইউনিয়নের ত্রয়োদেশ কাউন্সিলে দেওয়া ভাষণ

স্বাধীনতা মানে মানুষ- মুক্ত দেশের মুক্ত মানুষ। তারা সসম্মানে ইজ্জতের সঙ্গে বাস করবে এবং তারা মানুষের মতো বাস করবে।
- ১৬ জানুয়ারি ১৯৭২
প্রেসিডেন্ট ভবনে বাস্তুহারাদের উদ্দেশে ভাষণ

দুনিয়ার যেখানেই মজলুম মানুষ সাম্রাজ্যবাদের বিরুদ্ধে সংগ্রাম করবে, আমরা নিশ্চয়ই তার পাশে গিয়ে দাঁড়াব
- ৯ এপ্রিল ১৯৭২
আওয়ামী লীগের কাউন্সিলে দেওয়া বক্তৃতা

নেতৃত্ব আসে সংগ্রামের প্রক্রিয়ার মাধ্যমে কেউ আকস্মিকভাবে একদিনে নেতা হতে পারে না।
- ১৯৭২
ডেভিড ফ্রস্ট এর সঙ্গে সাক্ষাৎকার

যে জাতি আইনশৃঙ্খলা রক্ষা করতে জানে না সে জাতি কোন দিন বড় হতে পারে না।
- ২৬ জুলাই ১৯৭২
আদমজীনগরে দেওয়া ভাষণ

আমরা সাহায্য চাই, কিন্তু স্বাধীনতা বিক্রি করে সাহায্য চাই না।
- ২৪ জানুয়ারি ১৯৭২
টাঙ্গাইলের জনসভায় প্রদত্ত ভাষণ

স্বাধীনতা লাভ করা যেমন কঠিন স্বাধীনতা রক্ষা করাও তেমনি কঠিন।
- ৩০ জানুয়ারি ১৯৭২
ঢাকা স্টেডিয়ামে মুক্তিবাহিনীর আত্মসমর্পণ অনুষ্ঠানে বক্তৃতা

রাজনৈতিক স্বাধীনতার সঙ্গে সঙ্গে অর্থনৈতিক স্বাধীনতা দরকার।
- ২৬ মার্চ ১৯৭২
জাতীয় মহিলা ক্রীড়া সংস্থা আয়োজিত অনুষ্ঠানে প্রদত্ত ভাষণ

আমরা জাতীয় সার্বভৌমত্ব এবং সব জাতির সমমর্যাদা নীতিতে আগ্রহী।
- ২৬ মার্চ ১৯৭২
জাতির উদ্দেশে বেতার ও টেলিভিশনে প্রদত্ত ভাষণ

আমি প্রধানমন্ত্রিত্ব চাই না, দেশের মানুষের অধিকার চাই।
- ৭ মার্চ ১৯৭১
রেসকোর্স ময়দানে প্রদত্ত ঐতিহাসিক ভাষণ

সমৃদ্ধির পথে কোনো সংক্ষিপ্ত রাস্তা নেই।
- ৩০ এপ্রিল ১৯৭২
মে দিবস উপলক্ষে প্রদত্ত ভাষণ

বাংলা আমার ভাষা। বাংলার মাটি আমার মাটি বাংলার কৃষ্টি, বাংলার সভ্যতা আমার। আমি বাঙালি জাতীয়তাবাদে বিশ্বাস করি।
- ১৮ ফেব্রুয়ারি ১৯৭৩
চাঁদপুরে দেওয়া ভাষণ

জনগণ থেকে বিচ্ছিন্ন হয়ে কোনো দিন কোনো মহৎ সাহিত্য বা উন্নত শিল্পকর্ম সৃষ্টি হতে পারে না।
- ১৪ ফেব্রুয়ারি ১৯৭৪
বাংলা একাডেমিতে দেওয়া ভাষণ

ত্যাগ স্বীকার না করে কোন জাতি কোন দিন বড় হতে পারে না।
- ১০ ডিসেম্বর ১৯৭৪
নৌবাহিনীর উদ্দেশে ভাষণ

স্বাধীন জাতি হিসাবে বিশ্বের দরবারে মাথা উঁচু করে দাঁড়াতে হলে আমাদের ভাষা, সাহিত্য, সংস্কৃতি ও ঐতিহ্যের মর্যাদা দেশে ও বিদেশে প্রতিষ্ঠিত করতে হবে।
- ১৪ ফেব্রুয়ারি ১৯৭৪
বাংলা একাডেমিতে দেওয়া ভাষণ

রাজনৈতিক উদ্দেশ্য হাসিলের জন্য ধর্মকে বাংলার বুকে ব্যবহার করতে দেওয়া হবে না।
- ১১ এপ্রিল ১৯৭২
গণপরিষদ অধিবেশনে বিশেষ অধিকার প্রসঙ্গে

কোনো দেশে কোনো যুগে বিপ্লবের পরে বা সশস্ত্র বিপ্লবের মাধ্যমে ক্ষমতা দখল করে এভাবে মানুষকে সম্পূর্ণ অধিকার এবং অন্যান্য সুযোগ-সুবিধা দেয়া হয়নি। আমরা দিয়েছিলাম। তার প্রমাণ আমাদের সংবিধান।।
- ২৫ জানুয়ারি ১৯৭৫
জাতীয় সংসদের অধিবেশনে

ভাইয়েরা আমার; আজ দুঃখ ভারাক্রান্ত মন নিয়ে আপনাদের সামনে হাজির হয়েছি। আপনারা সবই জানেন এবং বুঝেন। আমরা আমাদের জীবন দিয়ে চেষ্টা করেছি। কিন্তু দুঃখের বিষয়, আজ ঢাকা, চট্টগ্রাম, খুলনা, রাজশাহী, রংপুরে আমার ভাইয়ের রক্তে রাজপথ রঞ্জিত হয়েছে।

 

আজ বাংলার মানুষ মুক্তি চায়, বাংলার মানুষ বাঁচতে চায়, বাংলার মানুষ তার অধিকার চায়। কি অন্যায় করেছিলাম, নির্বাচনে বাংলাদেশের মানুষ সম্পূর্ণভাবে আমাকে আওয়ামী লীগকে ভোট দেন। আমাদের ন্যাশনাল এসেম্বলী বসবে, আমরা সেখানে শাসনতন্ত্র তৈয়ার করবো এবং এই দেশকে আমরা গড়ে তুলবো, এদেশের মানুষ অর্থনৈতিক, রাজনৈতিক ও সাংস্কৃতিক মুক্তি পাবে। কিন্তু দুঃখের বিষয়, আজ দুঃখের সঙ্গে বলতে হয়, তেইশ বৎসরের করুণ ইতিহাস বাংলার অত্যাচারের, বাংলার মানুষের রক্তের ইতিহাস। তেইশ বৎসরের ইতিহাস মুমূর্ষু নরনারীর আর্তনাদের ইতিহাস; বাঙলার ইতিহাস এদেশের মানুষের রক্ত দিয়ে রাজপথ রঞ্জিত করার ইতিহাস। ১৯৫২ সালে রক্ত দিয়েছি। ১৯৫৪ সালে নির্বাচনে জয়লাভ করেও আমরা গদিতে বসতে পারি নাই। ১৯৫৮ সালে আইয়ুব খান মার্শাল ল’ জারি করে দশ বৎসর পর্যন্ত আমাদের গোলাম করে রেখেছে। ১৯৬৬ সালে ছয়দফা আন্দোলনে ৭ই জুনে আমার ছেলেদের গুলি করে হত্যা করা হয়েছে। ১৯৬৯-এর আন্দোলনে আইয়ুব খানের পতন হওয়ার পর যখন ইয়াহিয়া খান সাহেব সরকার নিলেন, তিনি বললেন, দেশে শাসনতন্ত্র দেবেন, গণতন্ত্র দেবেন। আমরা মেনে নিলাম।

 

তারপরে অনেক ইতিহাস হয়ে গেল, নির্বাচন হলো। আমি প্রেসিডেন্ট ইয়াহিয়া খান সাহেবের সঙ্গে দেখা করেছি। আমি, শুধু বাংলার নয়, পাকিস্তানের মেজরিটি পার্টির নেতা হিসাবে তাকে অনুরোধ করলাম, ১৫ই ফেব্রুয়ারি তারিখে আপনি জাতীয় পরিষদের অধিবেশন দেন। তিনি আমার কথা রাখলেন না, তিনি রাখলেন ভুট্টো সাহেবের কথা। তিনি বললেন, প্রথম সপ্তাহে মার্চ মাসে হবে। আমরা বললাম, ঠিক আছে, আমরা এসেম্বলীতে বসবো। আমি বললাম, এসেম্বলীর মধ্যে আলোচনা করবো; এমনকি আমি এ পর্যন্ত বললাম, যদি কেউ ন্যায্য কথা বলে, আমরা সংখ্যায় বেশি হলেও, একজনও যদি সে হয়, তার ন্যায্য কথা আমরা মেনে নেব।

 

জনাব ভুট্টো সাহেব এখানে এসেছিলেন, আলোচনা করলেন। বলে গেলেন যে, আলোচনার দরজা বন্ধ না, আরও আলোচনা হবে। তারপর অন্যান্য নেতৃবৃন্দের সঙ্গে আলাপ করলাম, আপনারা আসুন বসুন, আমরা আলাপ করে শাসনতন্ত্র তৈয়ার করি। তিনি বললেন, পশ্চিম পাকিস্তানের মেম্বাররা যদি এখানে আসেন, তাহলে কসাইখানা হবে এসেম্বলী। তিনি বললেন, যে যাবে তাকে মেরে ফেলে দেওয়া হবে। যদি কেউ এসেম্বলীতে আসে তাহলে পেশোয়ার থেকে করাচী পর্যন্ত দোকান জোর করে বন্ধ করা হবে। আমি বললাম, এসেম্বলী চলবে। তারপর হঠাৎ ১ তারিখে এসেম্বলী বন্ধ করে দেওয়া হলো।

 

ইয়াহিয়া খান সাহেব প্রেসিডেন্ট হিসাবে এসেম্বলী ডেকেছিলেন। আমি বললাম যে, আমি যাবো। ভুট্টো সাহেব বললেন, তিনি যাবেন না। ৩৫ জন সদস্য পশ্চিম পাকিস্তান থেকে এখানে আসলেন। তারপরে হঠাৎ বন্ধ করে দেওয়া হলো। দোষ দেওয়া হলো বাংলার মানুষকে, দোষ দেওয়া হলো আমাকে। বন্দুকের মুখে মানুষ প্রতিবাদমুখর হয়ে উঠল।

 

আমি বললাম, শান্তিপূর্ণভাবে আপনারা হরতাল পালন করেন। আমি বললাম, আপনারা কলকারখানা সব কিছু বন্ধ করে দেন। জনগণ সাড়া দিল। আপন ইচ্ছায় জনগণ রাস্তায় বেরিয়ে পড়ল। তারা শান্তিপূর্ণভাবে সংগ্রাম চালিয়ে যাওয়ার জন্য দৃঢ় প্রতিজ্ঞাবদ্ধ হলো।

 

কি পেলাম আমরা? যে আমার পয়সা দিয়ে অস্ত্র কিনেছি বহিঃশত্রুর আক্রমণ থেকে দেশকে রক্ষা করার জন্য, আজ সেই অস্ত্র ব্যবহার হচ্ছে আমার দেশের গরীব-দুঃখী আর্ত মানুষের বিরুদ্ধে, তার বুকের উপর হচ্ছে গুলী। আমরা পাকিস্তানের সংখ্যাগুরু। আমরা বাঙালিরা যখনই ক্ষমতায় যাবার চেষ্টা করেছি, তখনই তারা আমাদের উপর ঝাঁপিয়ে পড়েছেন। টেলিফোনে আমার সঙ্গে তার কথা হয়। তাকে আমি বলেছিলাম, জনাব ইয়াহিয়া খান সাহেব, আপনি পাকিস্তানের প্রেসিডেন্ট, দেখে যান কিভাবে আমার গরীবের উপরে, আমার বাংলার মানুষের উপরে গুলী করা হয়েছে, কি করে আমার মায়ের কোল খালি করা হয়েছে। আপনি আসুন, দেখুন, বিচার করুন। তিনি বললেন, আমি সিদ্ধান্ত নিয়েছি ১০ই তারিখে রাউন্ড টেবিল কনফারেন্স ডাকব।

 

আমি বলেছি, কিসের বৈঠক বসবে, কার সঙ্গে বসবো? যারা আমার মানুষের বুকের রক্ত নিয়েছে তাদের সঙ্গে বসবো? হঠাৎ আমার সঙ্গে পরামর্শ না করে পাঁচ ঘণ্টা গোপনে বৈঠক করে যে বক্তৃতা তিনি করেছেন, সমস্ত দোষ তিনি আমার উপরে দিয়েছেন, বাংলার মানুষের উপর দিয়েছেন।

 

ভাইয়েরা আমার,

 

২৫ তারিখে এসেম্বলী কল করেছে। রক্তের দাগ শুকায় নাই। আমি ১০ তারিখে বলে দিয়েছি যে, ওই শহীদের রক্তের উপর পা দিয়ে কিছুতেই মুজিবুর রহমান যোগদান করতে পারে না। এসেম্বলী কল করেছে। আমার দাবি মানতে হবে: প্রথম, সামরিক আইন মার্শাল ল’ উইথ্ড্র করতে হবে, সমস্ত সামরিক বাহিনীর লোকদের ব্যারাকে ফেরত নিতে হবে, যেভাবে হত্যা করা হয়েছে তার তদন্ত করতে হবে, আর জনগণের প্রতিনিধির কাছে ক্ষমতা হস্তান্তর করতে হবে। তারপর বিবেচনা করে দেখবো, আমরা এসেম্বলীতে বসতে পারবো কি পারবো না। এর পূর্বে এসেম্বলীতে বসতে আমরা পারি না।

 

আমি, আমি প্রধানমন্ত্রিত্ব চাই না। আমরা এদেশের মানুষের অধিকার চাই। আমি পরিষ্কার অক্ষরে বলে দিবার চাই যে, আজ থেকে এই বাংলাদেশে কোর্ট-কাচারি, আদালত-ফৌজদারি, শিক্ষা প্রতিষ্ঠান অনির্দিষ্টকালের জন্য বন্ধ থাকবে। গরীবের যাতে কষ্ট না হয়, যাতে আমার মানুষ কষ্ট না করে, সে জন্য সমস্ত অন্যান্য জিনিসগুলো আছে সেগুলির হরতাল কাল থেকে চলবে না। রিকশা, গরুর গাড়ি চলবে, রেল চলবে, লঞ্চ চলবে; শুধু সেক্রেটারিয়েট, সুপ্রিম কোর্ট, হাইকোর্ট, জজকোর্ট, সেমিগভর্ণমেণ্ট দপ্তরগুলো, ওয়াপদা কোন কিছু চলবে না।

 

২৮ তারিখে কর্মচারীরা বেতন নিয়ে আসবেন। এর পরে যদি বেতন দেওয়া না হয়, আর যদি একটা গুলি চলে, আর যদি আমার লোকদের হত্যা করা হয়, তোমাদের কাছে আমার অনুরোধ রইল,- প্রত্যেক ঘরে ঘরে দুর্গ গড়ে তোল। তোমাদের যা কিছু আছে তাই নিয়ে শত্রুর মোকাবেলা করতে হবে, এবং জীবনের তরে রাস্তাঘাট যা যা আছে সব কিছু, আমি যদি হুকুম দিবার নাও পারি, তোমরা বন্ধ করে দেবে। আমরা ভাতে মারবো, আমরা পানিতে মারবো। তোমরা আমার ভাই, তোমরা ব্যারাকে থাকো, কেউ তোমাদের কিছু বলবে না। কিন্তু আর আমার বুকের উপর গুলী চালাবার চেষ্টা করো না। সাত কোটি মানুষকে দাবায়ে রাখতে পারবা না। আমরা যখন মরতে শিখেছি, তখন কেউ আমাদের দমাতে পারবে না।

আর যে সমস্ত লোক শহীদ হয়েছে, আঘাতপ্রাপ্ত হয়েছে, আমরা আওয়ামী লীগের থেকে যদ্দুর পারি তাদের সাহায্য করতে চেষ্টা করবো। যারা পারেন আমার রিলিফ কমিটিতে সামান্য টাকা পয়সা পৌঁছিয়ে দেবেন। আর এই সাতদিন হরতালে যে সমস্ত শ্রমিক ভাইরা যোগদান করেছেন, প্রত্যেকটা শিল্পের মালিক তাদের বেতন পৌঁছায়ে দেবেন। সরকারি কর্মচারীদের বলি, আমি যা বলি তা মানতে হবে। যে পর্যন্ত আমার এই দেশের মুক্তি না হবে খাজনা-ট্যাক্স বন্ধ করে দেওয়া হলো, কেউ দেবে না। মনে রাখবেন, শত্রুবাহিনী ঢুকেছে, নিজেদের মধ্যে আত্মকলহ সৃষ্টি করবে, লুটপাট করবে। এই বাংলায় হিন্দু মুসলমান বাঙালি অবাঙালি যারা আছে তারা আমাদের ভাই। তাদের রক্ষার দায়িত্ব আপনাদের উপরে। আমাদের যেন বদনাম না হয়। মনে রাখবেন রেডিও টেলিভিশনের কর্মচারীরা, যদি রেডিওতে আমাদের কথা না শোনেন, তাহলে কোন বাঙালি রেডিও স্টেশনে যাবেন না। যদি টেলিভিশন আমাদের নিউজ না দেয়, কোন বাঙালি টেলিভিশনে যাবেন না। দুই ঘণ্টা ব্যাংক খোলা থাকবে যাতে মানুষ তাদের মায়নাপত্র নিবার পারে। কিন্তু পূর্ববাংলা থেকে পশ্চিম পাকিস্তানে এক পয়সাও চালান হতে পারবে না। টেলিফোন টেলিগ্রাম আমাদের এই পূর্ববাংলায় চলবে এবং বিদেশের সঙ্গে নিউজ পাঠাতে চালাবেন। কিন্তু যদি এদেশের মানুষকে খতম করার চেষ্টা করা হয়, বাঙালিরা বুঝে শুনে কাজ করবেন। প্রত্যেক গ্রামে, প্রত্যেক মহল্লায় আওয়ামী লীগের নেতৃত্বে সংগ্রাম পরিষদ গড়ে তোল এবং তোমাদের যা কিছু আছে তাই নিয়ে প্রস্ত্তত থাকো। মনে রাখবা, রক্ত যখন দিয়েছি, রক্ত আরো দিব। এ দেশের মানুষকে মুক্ত করে ছাড়বো ইনশাল্লাহ্। এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম। জয় বাংলা। 

﻿দুঃখী মানুষের মুখে হাসি ফোটাতে হবে। জাতীয় সংসদে ২৫ জানুয়ারি, ১৯৭৫ তারিখে প্রদত্ত ঐতিহাসিক ভাষণে বঙ্গবন্ধুর দ্বিতীয় বিপ্লব জাতীয় ঐক্য গঠন ও গণতান্ত্রিক শাসন ব্যবস্থার ঘোষণা
জনাবস্পিকার,

আজ (২৫ জানুয়ারি, ১৯৭৫ সাল) আমাদের শাসনতন্ত্রের কিছু অংশ সংশোধন করতে হলো। আপনার মনে আছে, যখন শাসনতন্ত্র পাস করা হয়, তখন আমি বলেছিলাম, এই হাউস-এর পক্ষ থেকে এদেশের মানুষের অর্থনৈতিক মুক্তির জন্য, শোষণহীন সমাজ প্রতিষ্ঠার জন্য যদি দরকার হয় তবে এই সংবিধানেও পরিবর্তন ও পরিবর্ধন করা হবে।

 

জনাব স্পিকার,

আপনি জানেন যে, যুগ যুগ ধরে বাঙালি জাতি পরাধীন ছিল। দুশো বছরের ইংরেজদের শাসন, ২৫ বছরের পাকিস্তানি শাসন এবং শোষণ বাংলাকে সর্বস্বান্ত করে দিয়েছে। ২৫ বছর পর্যন্ত আমরা সংগ্রাম করেছিলাম বাংলার মানুষকে মুক্তি দেওয়ার জন্য। হাজার হাজার কর্মী, নেতা ও জনসাধারণ শুধু কারাবরণই করে নাই, তাদের অনেককে জীবন দান করতে হয়েছিল। শোষকগোষ্ঠী অত্যন্ত শক্তিশালী ছিল। আমরা বহুদিন চেষ্টা করেছিলাম, কিন্তু তাদের আঘাত বার বার আমাদের উপর এসেছে। তারপর চরম আঘাত তারা হানে। যে আঘাতের বিনিময়ে আমাদেরও চরম আঘাত হানতে হয়। দুনিয়ার দিকে আজকে আপনারা চেয়ে দেখুন, নিশ্চয়ই আপনি বলবেন স্পিকার সাহেব, আমরা যে আওয়ামী লীগ পার্টি এত ত্যাগ স্বীকার করে সংগ্রাম করেছি; কোনোদিন আমরা আমাদের আদর্শ থেকে বিচ্যুত হই নাই। ক্ষমতার লোভে আমরা রাজনীতি করলে আমিও প্রধানমন্ত্রী হতে পারতাম। আর এই নেতৃবৃন্দ অনেক বার মন্ত্রী- অনেক পদ পেতে পারত। কিন্তু আমরা চেয়েছি একটি শোষণমুক্ত সমাজ, আমরা চেয়েছিলাম। বাংলাদেশ স্বাধীন সার্বভৌম রাষ্ট্র, আমরা চেয়েছিলাম এদেশের দুঃখী মানুষের মুখে হাসি ফোটাবার জন্য।

সশস্ত্র বিপ্লবের মাধ্যমে আমরা ক্ষমতায় এসেছি, বাংলাদেশকে স্বাধীন করেছি। আমি যখন কারাগারে বন্দী ছিলাম, আমার সহকর্মীরা এবং লক্ষ লক্ষ লোক দেশত্যাগ করে সশস্ত্র সংগ্রামে লিপ্ত হয়। পরাজিত করি আমরা দুশমন বাহিনীকে। আমি নিশ্চয়ই কৃতজ্ঞতা কাশ করব ভারতবর্ষের জনসাধারণ ও সামরিক বাহিনীকে এবং তাঁর সরকারকে। তাঁরা আমাদের সাহায্য করেছিলেন। এক কোটি লোক দেশত্যাগ করে চলে যায়। কোটি কোটি ঘর-বাড়ি ধ্বংস হয়। ৩০ লক্ষ লোক জীবন দিতে বাধ্য হয়। তবুও আমরা চেষ্টা করেছিলাম দেশে যারা রাজনীতি করতে চান, দেশকে ভালোবাসতে চান, নিশ্চয়ই তারা কাজ করবেন এবং তাদের একটা কর্তব্য রয়েছে। কোনো দেশে কোনো যুগে বিপ্লবের পরে বা সশস্ত্র বিপ্লবের পরে ক্ষমতা দখল করে কোনোদিন এইভাবে অবাধ অধিকার এবং অন্যান্য দলকে সুযোগ-সুবিধা দেয় নাই। আমরা দিয়েছিলাম। তার প্রমাণ আমাদের শাসনতন্ত্র। আপনি জানেন স্পিকার সাহেব, কী দেখেছি আমরা তিন বছর হলো স্বাধীনতা পেয়েছি ।

আপনারা জানেন আমাদের অর্থনৈতিক অবস্থার কথা। যারা দেশত্যাগ করে গেল তারা দেশে ফিরে আসল। তাদের রিহেবিলিটেট করতে হবে। রাস্তাঘাট সব ধ্বংসপ্রাপ্ত। আমরা একটা সরকার নিয়েছিলাম। সাড়ে সাত কোটি মানুষের সরকার, যেখানে আমাদের কাগজের নোট ছাড়া অন্য কিছু ছিল না। তাদের ব্যাক করার মতো আমাদের বৈদেশিক মুদ্রা ছিল না, আমাদের গোল্ড রিজার্ভ ছিল না; পাকিস্তানিরা সর্বস্ব এখান থেকে নিয়ে যায়। সেই দেশকে এগিয়ে নিয়ে যাওয়া যে কত কষ্টকর, সে কথা যারা করেছে তারাই বুঝতে পারবে- অন্যরা বুঝতে পারবে না। এ সমস্ত বিপ্লবের পর দেখা গেছে অনেক দেশে লক্ষ লক্ষ লোক না খেয়ে মারা গেছে, তারা আশ্রয় হয়ে রাস্তায় ঘুরে বেড়িয়েছে। আমরা চেষ্টা করেছি বন্ধুরাষ্ট্রের সাহায্য নিয়ে তাদের পুনর্বাসন করার জন্য। কতটু পেরেছি- না পেরেছি জানি না। শুধু এইটুকু বলতে পারি, আমাদের কর্তব্য পালন করতে ত্রুটি করি নাই।

 

স্পিকার সাহেব,

দুঃখের সঙ্গে বলতে হয় যে, আজ আপনার এই অ্যাসেম্বলী বা সংসদের চারজন সদস্যকে হত্যা করা হয়েছে। তাঁদের আগে হত্যা করা হয়েছে যাঁরা এই কন্সটিটিউয়েন্ট অ্যাসেম্বলীর মেম্বার ছিলেন। হত্যা করা হয়েছে গাজী ফজলুর রহমানকে হত্যা করা হয়েছে নূরুল হককে হত্যা করা হয়েছে মোতাহার মাস্টারকে। এমনকি যারা কোনোদিন আমাদের দেশে আমরা শুনি নাই যে নামাজে, ঈদের নামাজে কোনো লোক নামাজ পড়তে যায়, সেই নামাজের সময় তাকে গুলি করে হত্যা করা হয়েছে। হাজার হাজার কর্মীকে হত্যা করা হয়েছে। তাঁদের হত্যা করা হয়েছে, যাঁরা স্বাধীনতার যুদ্ধে মুক্তিযোদ্ধা ছিলেন। তাঁদের হত্যা করা হয়েছে, যাঁরা স্বাধীনতার জন্য জীবন উৎসর্গ করেছিলেন। তাঁদের হত্যা করা হয়েছিল, যারা ২৫ বৎসর পর্যন্ত এই বাংলাদেশে পাকিস্তানি শোষকদের বিরুদ্ধে সংগ্রাম করে কারা নির্যাতন ভোগ করেছেন, অত্যাচার নির্যাতন সহ্য করেছেন। কোনো একটি রাজনৈতিক দল যাদের অধিকার দিয়েছিলাম তারা কোনোদিন এদের কনডেম করেছে কী-না? তারা কনডেম করে নাই। তাঁরা মুখে বলেছেন যে, তাঁরা অধিকার চান। তাঁরা মিটিং করেছেন, সভা করেছেন পার্টি করতে দেওয়া হয়েছে। কিন্তু তাঁরা কী করেছেন? আমাদের সংবিধানে অধিকার দেয়া আছে ভোটের মাধ্যমে তোমরা সরকার পরিবর্তন করতে পার— এই ক্ষমতা আমরা দিয়েছিলাম। বাই-ইলেকশন আমরা ৩ মাসের মধ্যে দিয়েছি। জনগণ ভোট না দিলে তার জন্য আমরা দায়ী নই। তখন তারা বলেছিল, এই সরকারকে অস্ত্র দিয়ে উৎখাত করতে হবে। মুখে বলেছে তারা— আমরা গণতন্ত্রে বিশ্বাস করি, নাগরিক অধিকারে বিশ্বাস করি কিন্তু গোপনে গোপনে তারা অস্ত্র যোগাড় করেছে এবং এইসব অস্ত্র দিয়ে যাদের কাছ থেকে অস্ত্র নিয়েছি আমরা যারা অস্ত্র দিয়ে স্বাধীনতা অর্জন করেছে তাদের হত্যা করেছে ঘরের মধ্য যেয়ে। আমরা দেখেছি যে, প্রত্যেক দেশে নিয়ম আছে যদি আপনাকে অধিকার ভোগ করতে হয়, অন্যের অধিকারকেও রক্ষা করতে হয়, ইফ ইউ হ্যাভ এ লিবার্টি ইউ হ্যা রেসপনসিবিলিটি'- এ কথাটা ভুললে চলবে না। কিন্তু রেসপনসিবিলিটি নেবে না আর সেখানে যেয়ে সরকারি কর্মচারীর মধ্যে গোলমাল সৃষ্টি করবে, জনগণের মধ্যে যেয়ে তারা অন্য কথা বলবে এবং তারপর তারা অস্ত্র যোগাড় করবে, রাতের অন্ধকারে মানুষকে হত্যা করবে, সশস্ত্র বিপ্লব করে ক্ষমতা দখল করবে, প্রয়োজন হলে উৎখাত করে দেওয়া হবে। আমি যদি বলতাম যে, আপনারা বক্তৃতার মধ্যে বলেন— উৎখাত করতে হবে আপনারা কবে প্রস্তুত হইয়া উৎখাত করবেন আর আমার যা শক্তি আছে সে শক্তি দিয়ে দুই মিনিটের মধ্যে আমি উৎখাত করতে পারি। আপনাদের কিন্তু তবু আমরা অধিকার দিয়েছি।



আজকে আপনারা জানেন, বাংলাদেশ স্বাধীন হওয়ার পরে এটা একটা ‘হট বেড অফ ইন্টারন্যাশনাল ক্লিক'। এখানে অর্থ আসে, এখানে মানুষকে পয়সা দেওয়া হয়। এখানে তারা বিদেশিদের দালাল হয়। আজকে একটা কথা এখানে আমাদের ভুললে চলবে না, যে রক্ত দিয়ে স্বাধীনতা এনেছি, সেই রক্ত দিয়ে স্বাধীনতা দরকার হলে রক্ষা করা হবে। স্বাধীনতা নস্যাৎ হতে দেওয়া হবে না। এবং তাদের মনে রাখা দরকার আমরা যারা দীর্ঘদিন, ২৫ বৎসর মাথানত না করে বাংলার স্বাধীনতা এবং সার্বভৌমত্বের জন্য এদেশের মানুষের জন্য সংগ্রাম করেছি, আমাদের রক্ত থাকতে এদেশের স্বাধীনতাকে নস্যাৎ করার ক্ষমতা কারোর নাই। (হর্ষধ্বনি) অস্ত্র আইয়ুব খান নিয়ে এসেছিলেন, অস্ত্র ইয়াহিয়া খান নিয়ে এসেছিলেন, অস্ত্র ইস্কান্দার মির্জা নিয়ে এসেছিলেন, কোনোদিন তাদের কাছে আমরা মাথানত করি নাই। আজ আমাদের সত্যি অর্থনৈতিক অবস্থা খারাপ। আমরা কী নিয়ে শুরু করেছিলাম! ভুললে চলবে কেন যে, সাড়ে সাত কোটি মানুষের একটা দেশ। লোকসংখ্যা কত বেশি এখানে, ৫৪ হাজার স্কোয়ার মাইল, ২৫ বৎসর সমস্ত সম্পদ পাকিস্তানে নিয়ে গেছে। এখানে কেন্দ্রীয় সরকার ছিল না, এখানে রেলওয়ে লাইন নষ্ট হয়ে গিয়েছিল, এখানে পোর্ট ধ্বংস হয়ে গিয়েছিল, এখানে ব্যাংকে আমাদের গোল্ড রিজার্ভ নাই, এখানে ফরেন এক্সচেঞ্জ নাই, এখানে কম্যুনিকেশন নাই, এখানে প্লেন নাই, এখানে গুদামে খাবার নাই— তাই নিয়ে আমাদের সরকার শুরু করতে হয়েছিল। কষ্ট মানুষের আছে, কষ্ট মানুষের অনেক দিন পর্যন্ত করতে হবে- যে পর্যন্ত। দেশকে গঠন করা না যাবে। আজ আমরা নিশ্চয়ই কৃতজ্ঞতা প্রকাশ করবো কিন্তু দুই তিন বৎসরে না হলেও আমরা ২,১৬৩ কোটি টাকা বিদেশ থেকে এনেছি, সমস্ত মিলে, ফুডে ননপ্রজেক্ট এইড, প্রজেক্ট এইড মিলে দুনিয়ার বন্ধুরাষ্ট্র আমাদের সাহায্য করেছে। তাঁরা দিয়েছেন আমাদের ২,১৬৩ কোটি টাকা। আমরা এ পর্যন্ত খরচ করেছি এদেশের মানুষের জন্য ১,৪০০ কোটি টাকা। আর আমাদের যে আয় প্রায় ৯০০ থেকে ১,০০০ কোটি টাকা তাও আমরা ব্যয় করেছি। এই টাকা আমরা বাংলার মানুষের জন্য খরচ করেছি, যাতে মানুষের কিছু সাহায্য হয়। খাদ্য আমাদের কিনতে হয় বাইরে থেকে। মানুষ না খেয়ে মারা যায়। আমরা যখন স্বাধীনতা পেলাম তারপর থেকে বাংলাদেশে আসল drought, তারপরে হলো দুনিয়াজোড়া ইনফ্লেশন। যে জিনিস কিনতাম এক টাকা দিয়ে সে জিনিস কিনতে হয় আমাদের দুই টাকা দিয়ে যে জিনিস কিনতাম একশো টাকা দিয়ে, সে জিনিস কিনতে হয় দু'শো টাকা দিয়ে। আমাদের দেশের জিনিস যা বিদেশে বিক্রি করতাম, তার ন্যায্যমূল্য আমরা পেলাম না।

আমরা যারা অনুন্নত দেশ, এ কষ্ট আমাদের ভোগ করতেই হয়। কারণ, আমাদের শোষণ করেই তারা বড়লোক হয়। তাদের কাছ থেকে যখন আমাদের জিনিস আনতে হয় তখন অনেক পয়সা দিয়ে আনতে হয়। আর আমরা যখন বিক্রি করি তার দাম আমরা পাই না। এ অবস্থার মধ্যে আমাদের দেশ চলেছে। তার পরেও আমাদের দেশ চালাতে হয়েছে। ভিক্ষার ঝুলি হাতে নিয়ে দুনিয়া ঘুরতে হয়েছে। খাবার দুনিয়া থেকে আনতে হয়েছে, গ্রামে গ্রামে পৌঁছাতে হয়েছে। সমস্ত দুনিয়ায় যে ইনফ্লেশন হয়ে গেল, শুধু আমরা না, সমস্ত দুনিয়ার যারা অনুন্নত দেশ তাদের মেরুদণ্ড ভেঙে চুরমার হয়ে গেল। সঙ্গে সঙ্গে আসল এক ভয়াবহ বন্যা। যে বন্যা এত বড় বন্যা আমার জীবনে আমি দেখেছি কি-না সন্দেহ। না ছিল খাবার। পাঁচ হাজার সাতশো লঙ্গরখানা খোলা হলো এবং সেখানে রিলিফ অপারেশন চালানো হলো। বন্ধুদের কাছ থেকে সাহায্য নিয়ে নিজেদের যা কিছু ছিল তা-ই নিয়ে ঝাঁপিয়ে পড়লাম। বাঁচাতে পারলাম না সকলকে। ২৭ হাজার লোক না খেয়ে মারা গেল। এখনও মানুষ না খেয়ে কষ্ট পাচ্ছে। গায়ে তাদের কাপড় নেই। আমি জীবনভর এদের সঙ্গে থেকে সংগ্রাম করেছি, ওদের পাশাপাশি রয়েছি। কারাগারে নির্যাতন ভোগ করেছি। আমার সহকর্মীরা জীবন দিয়েছে। কিন্তু ওদের দুঃখ দূর করার জন্য মানুষের, আমি যে বলেছি একদিন মাননীয় স্পিকার সাহেব, এই হাউসে, আমরা শোষিতের গণতন্ত্র চাই। যারা রাতের অন্ধকারে পয়সা লুট করে যারা বড় বড় অর্থশালী লোক, যারা বিদেশ থেকে ভোট কেনার জন্য পয়সা পায় তাদের গণতন্ত্র নয়- শোষিতের গণতন্ত্র। এটা আজকের কথা নয়, বহুদিনের কথা আমাদের এবং সে জন্যই আজকে আমাদের শাসনতন্ত্র পরিবর্তন করতে হয়েছে।



জনাব স্পিকার,

আমরা আজকে আমাদের কঠিন কর্তব্য পালন করেছি। আমাদের দেশের মানুষ দুঃখী, না খেয়ে কষ্ট পায়। গায়ে কাপড় নেই। শিক্ষার আলো তারা পায় না, রাতে একটা হারিকেনও জ্বালাতে পারে না। নানা অসুবিধার মধ্যে তারা দিন কাটাচ্ছে ।



জনাব স্পিকার সাহেব,

আমরা আমাদের কতগুলো কর্তব্য পালন করেছি আজ। যারা আজকে আমরা যারা শিক্ষিত, এমএ পাস করেছি, বিএ পাস করেছি স্পিকার সাহেব, আপনি জানেন এই দুঃখী বাংলার গ্রামের জনসাধারণ, তারাই অর্থ দিয়েছে আমাদের লেখা-পড়া শেখার একটা অংশ। আপনি বিশ্ববিদ্যালয়ে পড়েন, পড়ে পাস করেছেন, আমি যে বিশ্ববিদ্যালয়ে পড়ে পাস করেছি, আজ যারা লেখাপড়া শিখছেন, তাদের খরচের একটা অংশ দেয় কে? আমার বাপ-দাদা নয়, দেয় বাংলার দুঃখী জনগণ। কী আমি তাদের ফেরত দিয়েছি? তাদের আমি রিপে (Ripay) করেছি কতটুকু? তাদের প্রতি কতটুকু কর্তব্য পালন করেছি— এটা আজকে আমাদের সমালোচনার প্রয়োজন আছে। আজ যে একজন ডাক্তার হয়, একজনকে ডাক্তারি পাস করাতে বাংলার দুঃখী মানুষ না হলেও এক লক্ষ টাকা ব্যয় করে। একটা ইঞ্জিনিয়ার করতে না হলেও এক লক্ষ টাকা খরচ পড়ে। একজন এগ্রিকালচার এক্সপার্ট করতে না হলেও এক লক্ষ টাকা খরচ পড়ে। একজন এদেশের দুঃখী মানুষ, যাদের পেটে খাবার নেই, তাদের অর্থেই এদের লেখাপড়া শেখানো হয়েছে। আজ সময় এসেছে আজকে আমাদের বিবেচনা করতে হবে কী তাদের, কতটুকু বা ফেরত দিয়েছি, যার অর্থে তুমি ইঞ্জিনিয়ার হয়েছ, যার অর্থে তুমি আজ গ্র্যাজুয়েট হয়েছ, যার অর্থে তুমি আজ ডাক্তার হয়েছ, যার অর্থে তুমি scientist হয়েছ, যার অর্থে তুমি সমস্ত দেশে মানুষ হয়েছ, যারা বিশ্ববিদ্যালয়ে Professor হয়েছ, যারা লেখাপড়া শিখতেছ তাদের প্রত্যেকটা শিক্ষার জন্য একটি অংশ বাংলার দুঃখী জনগণ দেয়। সেটাই সরকারের টাকা এবং সেই টাকা ব্যয় করে। আজ আত্মসমালোচনার দিন এসেছে। আমরা কতটুকু কর্তব্য পালন করেছি। আমরা কতটুকু তাদের দিয়েছি? শুধু আমাদের দাও। কে দেবে? বাংলার দুঃখী জনগণকে তোমরা কী ফেরত দিয়েছ? এটা আজ প্রশ্ন। আজ আত্মসমালোচনার প্রয়োজন রয়েছে। দেশকে শৃঙ্খলাবদ্ধ করতে হবে। না হলে দেশের স্বাধীনতা রক্ষা করা যাবে না। আজ এদের কর্তব্য বুঝতে হবে। আমি আমার কী কর্তব্য পালন করেছি। দুঃখের বিষয়, আজ শুধু আমরা বলি– আমরা কী পেলাম? তোমরা কী পেয়েছ? তোমরা পেয়েছ শিক্ষার আলো, যে শিক্ষা দিয়েছে বাংলার জনগণের টাকায়। তুমি কী ফেরত দিয়েছ বাংলার দুঃখী মানুষকে, যে দুঃখী মানুষ না খেয়ে মরে যায়? যে মানুষের কাপড় নাই, যে মানুষ বন্ধু খুঁজে পায় না, যার বস্ত্র নাই, শার্ট নাই, বুকের হাড়গুলো পর্যন্ত দেখা যায়, তাকে আজকে তোমরা কী দিয়েছ? এ প্রশ্ন আজ এখন জেগে গেছে। আজকে বহুদিন পর্যন্ত বার বার বলেছি। আজকে করাপশনের কথা বলতে হয়। এ বাংলার মাটি থেকে করাপশন উৎখাত করতে হবে। করাপশন আমার বাংলার কৃষকরা করে না। করাপশন আমার বাংলার মজদুর করে না। করাপশন করি আমরা শিক্ষিত সমাজ। যারা আজকে ওদের টাকা দিয়ে লেখাপড়া করেছি। আজ যেখানে যাবেন, করাপশন দেখবেন। আমাদের রাস্তা খুঁজতে যান করাপশন, খাদ্য কিনতে যান— করাপশন, জিনিস কিনতে যান— করাপশন, বিদেশ গেলে টাকার উপর করাপশন, তারা কারা? আমরা যে ৫ পারসেন্ট শিক্ষিত সমাজ, আমরা হলাম দুনিয়ার সবচেয়ে করাপ্ট পিপল। আর আমরাই করি বক্তৃতা, আমরা লিখি খবরের কাগজে, আমরাই বড়াই করি। আজ আত্মসমালোচনার দিন এসেছে। এসব চলতে পারে না। মানুষকে একদিন মরতে হবে। কবরে যেতে হবে। কিছুই সে নিয়ে যাবে না। তবুও মানুষ ভুলে যায় কী করে এ অন্যায় কাজ করতে পারে !




বহু দুঃখ নিয়ে এ কাজ করতে হয়েছে। বহুদিন পর্যন্ত বিবেকের দংশনে জ্বলেছি। মাথানত করি নাই কোনো অন্যায়ের কাছে। আপোস করি নাই কোনো অন্যায়ের কাছে। জীবনভর সংগ্রাম করেছি। আর এই দুঃখী মানুষ যে রক্ত দিয়েছে, স্বাধীনতা এনেছে, তাদের রক্তে বিদেশ থেকে খাবার আনবো, সেই খাবার চুরি করে খাবে। অর্থ আনবো, সেই অর্থ চুরি করে খাবে। টাকা আনবো, তা বিদেশে চালান দিবে। বাংলার মাটি থেকে এদের উৎখাত করতে হবে।

 

স্পিকার সাহেব,

এই বক্তৃতা থেকেই আমি ওয়াদাবদ্ধ হয়েছি। আজ আমাদের কী অবস্থা? আজ আমার পপুলেশান কনট্রোল করে উৎপাদন বৃদ্ধি করতে হয়, ভিক্ষুকের জাতের কোনো ইজ্জত আছে? দুনিয়ায় জীবনভর ভিক্ষা পাওয়া যায়? স্বয়ংসম্পূর্ণ হতে হবে। সেজন্য কঠোর পরিশ্রমের প্রয়োজন রয়েছে। কাজ করবো না, ফাঁকি দিব; অফিসে যাব না, ফাঁকি দিব । ফ্রি-স্টাইল । ফ্রি-স্টাইল মানে গণতন্ত্র নয়। অফিসে ১০টার সময় যাওয়ার কথা বলে ১২টার আগে যাব না! ৫টায় ছুটি হলে ৩টায় ফিরে আসতে হবে। কারখানায় কাজ করবো না! পয়সা দিতে হবে। আমার শ্রমিকরা খারাপ না। আমার শ্রমিকরা কাজ করতে চায়। আমার কৃষক আজ কাজ করতেছে। Food production এগিয়ে গেছে। আমরা ব্যাঘাত সৃষ্টি করি। আমরাই ষড়যন্ত্র করি। আমরাই ধোঁকা দিই। আমরাই লুট করে খাই। জমি দখল করে নিয়ে যাই। এ সকল কাজ করে কারা? আমরা এই দেশের তথাকথিত শিক্ষিত সমাজ, এদেশের তথাকথিত লেখাপড়া জানা মানুষ। যাদের পেটের মধ্যে দুই অক্ষর বুদ্ধি বাংলার ওইসব দুঃখী মানুষের পয়সায় এসেছে তারা আজকে এ কথা ভুলে যায়। কথা হলো আমি কী পেলাম আর আমি কী দিলাম। আজ সেখানেই প্রশ্ন।



আমি বার বার বলেছি- আজকে আমাদের আত্মসমালোচনার প্রয়োজন, আজকে আমাদের আত্মসংযমের প্রয়োজন। আজকে আত্মশুদ্ধির প্রয়োজন, নচেৎ দেশকে ভালোবাসা যায় না এবং দেশের উন্নতি করা যায় না। কলে কারখানায়, ক্ষেত-খামারে আমাদের production বাড়াতে হবে। তা না হলে দেশ বাঁচতে পারে না। কী করে আপনি করবেন? যদি ধরেন ২০ লক্ষ টন খাবার বছরে deficit হয়। এই তিন বছর পর্যন্ত গড়ে এর চেয়ে অনেক বেশি মাল আনতে হয়েছে। প্রথম আনতে হয়েছে ৩০ লক্ষ টন। পাঁচশোঁ ৪০ লক্ষ মণ খাদ্য যাদ ধরুন গড়ে প্রত্যেক বৎসর আনতে হয় বিদেশ থেকে, কোথায় পাওয়া যাবে, কে দেবে? জাহাজ ভাড়া কোথায়? ২০ থেকে ৩০ লক্ষ টন প্রতি বছর আমাদের আনতে হয়েছে বিদেশ থেকে এই তিন বছরে। বন্ধুরাষ্ট্ররা সাহায্য করেছে। গ্র্যান্ট দিয়েছে, লোন দিয়েছে, আনতেছি। খাবার দেবার বন্দোবস্ত করা হচ্ছে। কতকাল দেবে? কদ্দিন দেবে? মানুষ বাড়ছে! বছরে ৩০ লক্ষ লোক আমার বাড়ে। আজকে আমাদের পপুলেশান প্লানিং করতে হবে। পপুলেশন কন্ট্রোল করতে হবে । না হলে ২০ বৎসর পর ১৫ কোটি লোক হয়ে যাবে। ২৫ বছর পরে? ৫৪ হাজার স্কোয়ার মাইল, বাঁচতে পারবে না। যে-ই ক্ষমতায় থাকুন বাঁচার উপায় নাই। অতএব পপুলেশান কন্ট্রোল আমাদের করতেই হবে। সেজন্য ডেফিনিট স্টেপ আমাদের নিতেই হবে বাংলাদেশে। প্রেডাকশন বাড়াতে হবে। না হলে মানুষ বাঁচতে পারবে না। প্রোডাকশন বাড়াবার জন্য শৃঙ্খলাবদ্ধ হতে হবে। বিশৃঙ্খল জাতি কোনোদিন বড় হতে পারে না। উচ্ছৃঙ্খল হয়ে গেছি আমরা। ফ্রি-স্টাইল। এটা হবে না, ওটা হবে না, আর যাকে অ্যারেস্ট করব, বলবে যে অমুক পার্টির লোক। একে অ্যারেস্ট করলে বলবে অমুক পার্টির লোক। খবরের কাগজে বিবৃতি! জিনিসপত্র এক জায়গায় দাম একদিন হঠাৎ ১০০ টাকা থেকে ২০০ টাকা হয়ে গেল। খবরের কাগজে ছাপিয়ে দিল, হোল্ বাংলাদেশে ২০০ টাকা হয়ে গেল; যেখানে সমস্ত কিছুর অভাব সেখানে দুনিয়া থেকে সবকিছু কিনতে হয়। আমরা কলোনি ছিলাম। আমরা কোনো জিনিস সেল্‌ফ সাফিসিয়েন্ট না। আমরা ফুডে সেল্‌ফ সাফিসিয়েন্ট না, আমরা কাপড়ে সেল্ফ সাফিসিয়েন্ট না, আমরা তেলে সেল্‌ফ সাফিসিয়েন্ট না, আমরা খাবার জিনিসে সেল্‌ফ সাফিসিয়েন্ট না। আমাদের র-ম্যাটিরিয়েলস কিনতে হবে, ঔষধে সেল্‌ফ সাফিসিয়েন্ট না। আমরা কলোনি ছিলাম পাকিস্তানিদের। আমাদের সবকিছু প্রতিষ্ঠা করতে হবে, সবকিছু বিদেশ থেকে আনতে হবে, কোথায় পাবেন বৈদেশিক মুদ্রা আপনারা? ভিক্ষার ঝুলি নিয়ে দুয়ারে দুয়ারে ঘুরতে হবে, ইনকাম করতে হবে। স্বয়ংসম্পূর্ণ হতে হবে। যে মানুষ ভিক্ষা করে তার যেমন ইজ্জত থাকে না, যে জাতি ভিক্ষা করে তারও ইজ্জত থাকে না। ভিক্ষুক জাতির নেতৃত্ব করতে আমি চাই না। আমি চাই আমার দেশ স্বয়ংসম্পূর্ণ হোক এবং সেই জন্য কঠোর পরিশ্রম করতে হবে। শৃঙ্খলা আনতে হবে এবং শৃঙ্খলা দেশের মধ্যে আনতে হবে।



আজকের এই সংশোধন কম দুঃখে করি নাই, স্পিকার সাহেব। যারা জীবনভর সংগ্রাম করেছে, একথা যদি কেউ মনে করে যে, জনগণের ভোটের অধিকার আমরা কেড়ে নিয়ে গেছি- নো, আজ এখানে যে সিস্টেম। করা হয়েছে তাতে পার্লামেন্ট-এর মেম্বারদের জনগণ দ্বারা জনগণের ভোটে নির্বাচিত হতে হবে। যে প্রেসিডেন্ট হবে তাকেও জনগণের ভোটে নির্বাচিত হতে হবে। জনগণের ভোটাধিকার আছে। তবে এইটুকু, আমরা আজকে একটা কোর্টে বিচারে গেলে একটা যদি সিভিল মামলা হয় আপনি তো উকিল, স্পিকার সাহেব। আল্লাহর মর্জি যদি একটা মামলা সিভিল কোর্টে। হয়, ২০ বৎসরেও সে মামলা শেষ হয়, বলতে পারেন আমার কাছে? বাপ মরে যাবার সময় বাপ দিয়ে যায় ছেলের কাছে। আর উকিল দিয়ে যায় তার জামাইর কাছে সেই মামলা। আর ক্রিমিনাল কেস হলে এই লেয়ার কোর্ট, জজ কোর্ট- বিচার নাই! জাসটিস ডিলেড জাসটিস ডিনাইড- উই হ্যাভ টু মেইড এ কমপ্লিট চেইঞ্জ এবং সিস্টেমের মধ্যে পরিবর্তন করতে হবে। মানুষ যাতে সহজে বিচার এবং সঙ্গে সঙ্গে বিচার পায়। ব্যাপক পরিবর্তন দরকার। কলোনিয়াল পাওয়ার এবং রুল নিয়ে দেশ চলতে পারে না। নতুন স্বাধীন দেশ স্বাধীন মতবাদ, স্বাধীনভাবে দেশ শাসন করতে হবে। যেখানে জুডিসিয়াল সিস্টেম-এর অনেক পরিবর্তন দরকার। শৃঙ্খলা ফিরিয়ে আনতে হবে। কোনো কথা শুনি না। কলে-কারখানায় কাজ করতে হবে। কাজ করে প্রোডাকশন বাড়াও। নিশ্চয়ই তোমরা তার অধিকার পাবে। কাজ করবে না, পয়সা নেবে; সে পয়সা হবে না। কার পয়সা নেবে? গরিবের উপর ট্যাক্স বসাবো? খাবার আছে তার কাপড় আছে তার? তার ঘর থেকে ধন কোথেকে আনি? পারব না। তোমাদের কাজ করে প্রোডাকশন বাড়াতে হবে। ক্ষেত-খামারে কাজ না করলে তোমরা জমির উপর থাকতে পারবে না। আমার সেখানে প্রোডাকশান বাড়াতে হবে ৷

জানি, আমাদের অসুবিধা আছে। বন্যা আমাদের নিয়ন্ত্রণ হয় নাই। আমাদের বন্যা হয়ে যায় প্রত্যেক বৎসর, সাইক্লোন হয় প্রত্যেক বৎসর, ন্যাচারাল ক্যালামিটি হয়— সেটা বোঝা গেল । আজ আমাদের কথা কী— আজ শোষণহীন সমাজ গড়তে হবে। আমরা প্রতিজ্ঞাবদ্ধ। আজকের থেকে নয়। আপনি মেম্বার ছিলেন প্রথম দিন থেকে স্পিকার সাহেব। আপনি জানেন এই দল লক্ষ্য নিয়ে সংগ্রাম করেছে। কারো কাছে কোনোদিন আপোস করে নাই, মাথা নত করে নাই। আজ দুর্নীতিবাজ, ঘুষখোর, কালোবাজারী, নতুন পয়সাওয়ালা এদের কাছে আমার আতাবিক্রি করতে হবে? এদের অধিকারের নামে আমাদের এদেরকে ফ্রি-স্টাইলে ছেড়ে দিতে হবে? কক্ষনো না। কোনো দেশ কোনো যুগে তা দেয় নাই। দিতে পারে। না। যারা আজকে আমার মাল বিদেশে চালান দেয়, চোরাকারবারী করে, যারা দুর্নীতি করে, এদের বাংলার মাটি থেকে উৎখাত করতে হবে। মানুষ যারা পয়সা দেয়, তোমার মাহিনা দেয় তোমার সংসার চালানোর জন্য ট্যাক্স দেয় তার কাছে তুমি আবার পয়সা খাও। মেন্টালিটি চেইঞ্জ করতে হবে। সরকারি কর্মচারী, মন্ত্রী, প্রেসিডেন্ট– আমরা জনগণের সেবক, আমরা জনগণের মাস্টার নই। মেন্টালিটি আমাদের চেইঞ্জ করতে হবে। আর যাদের পয়সায় আমাদের সংসার চলে, যাদের পয়সায় আমাদের রাষ্ট্র চলে, যাদের পয়সায় আজ আমাদের অ্যাসেম্বলী চলে, যাদের পয়সায় আমরা গাড়ি চড়ি, যাদের পয়সায় আমরা পেট্রোল খরচ করি, আমরা কার্পেট ব্যবহার করি, তাদের জন্য কী করলাম? সেটাই আজ বড় জিনিস।



আমি সেদিন গিয়েছি কুমিল্লা পর্যন্ত। একটা প্রশ্ন করেছি— তোমরা না খেয়ে মরছ, খাবার চাল নাই, গায়ে তোমাদের কাপড় নাই, তোমরা কেন আমাকে দেখতে এসেছ? তোমরা কেন আমাকে ভালোবাস। আমি তা বুঝতে পারি। রাস্তার দু'পাশে হাজার হাজার লোক। আমি সহকর্মীদের কাছে বার বার বলেছিলাম যে, আমি আমার কাজ করেছি, তোমরা এবার আমাকে ছুটি দাও। বলেছি বহুদিন। ৩৫ বৎসর, আমি এদেশে ১৯৩৮ সালে, আমার যখন বাচ্চা বয়স তখন আমি জেলে গেছি। তারপর থেকে একদিনও আমি বিশ্রাম করি নাই, আমি রাজনীতি করেছি। অত্যাচার আমি যা সহ্য করেছি সে সব বাদ দেন। যারা, কত লোক মারা গেছে, আমার চেয়ে অনেক মানুষ বেশি ত্যাগ স্বীকার করেছে, দেশে আমি সংগ্রাম করেছি আমার সহকর্মীদের নিয়ে। কিন্তু একটা খেলা হয়ে গেছে। বাজার নিয়ে খেলে, দাম নিয়ে খেলে, বেশি অসুবিধা হলে গোপনে গিয়ে নিউজ দেয়— এই নিউজটা একটু ছাপিয়ে দেন। আর অমনি গোলমাল লেগে গেল। ঐ যে— বক্তৃতা আরম্ভ করে দিলাম। ফ্রি-স্টাইল চলে না। সাড়ে সাত কোটি মানুষ— ৫৪ হাজার বর্গমাইলে। বিদেশ থেকে খাবার আনতে হয়, কাপড় আনতে হয়, কোনো কিছু চলতে পারে না এখানে Free style চলে না। প্রোডাকশন বাড়াতে হবে। ক্ষেত-খামারে উৎপাদন করতে হবে। মানুষ হতে হবে। ছাত্র সমাজের লেখাপড়া করতে হবে। লেখাপড়া করে মানুষ হতে হবে। জনগণ টাকা দেয় ছাত্রগণকে মানুষ হবার জন্য। সে মানুষ হতে হবে— আমরা যেন পশু না হই। লেখাপড়া শিখে আমরা যেন মানুষ হই। কী পার্থক্য আছে জানোয়ারের সঙ্গে আর আমাদের? যে জানোয়ার একটি মানুষের বাচ্চাকে কামড়িয়ে ধরে খেয়ে ফেলে দেয়, আর একটি মানুষ বুদ্ধিবলে এখান থেকে পয়সা নিয়ে তাকে না খাইয়ে মারে? কী পার্থক্য আছে। জানোয়ার আর মানুষের মধ্যে? যদি মনুষ্যত্ব আমি হারিয়ে ফেলি তাহলে মানুষ কোথায়? প্রথমেই আমাকে মনুষ্যত্ব আনতে হবে, তবে আমি মানুষ হবো। না হলে মানুষ আমাকে কেন বলা হয়। Because আমার মধ্যে মনুষ্যত্ব আছে। যখন মনুষ্যত্ব হারিয়ে ফেলি তখন তো আমি মানুষ থাকি না। আমরা মনুষ্যত্ব হারিয়ে ফেলেছি।



আমি সকলের কাছে আবেদন করব, আমি দেশবাসীর কাছে আবেদন করব, আজ যে শাসনতন্ত্র, আজকে আমার দুঃখ হয়, আজ আপনারা আমাকে এই কনস্টিটিউশন অ্যামেন্ডমেন্ট-এর সঙ্গে আমাকে প্রেসিডেন্ট করে দিয়েছেন। আমার তো ক্ষমতা কম ছিল না। প্রাইম মিনিস্টার হিসেবে সমস্ত ক্ষমতা আপনারা আমাকে দিয়েছিলেন। আমরা টু-থার্ড মেজরিটি; তবু আপনারা অ্যামন্ডমেন্ট করে আমাকে প্রেসিডেন্ট করেছেন। এই সিটে আমি আর বসব না— এটা কম দুঃখ আমার স্পিকার সাহেব? তবু আজকে আমূল পরিবর্তন করেছি শাসনতন্ত্রকে। কারণ সুষ্ঠু শাসন কায়েম করতে হবে। যেখানে মানুষ শান্তিতে ঘুমাতে পারে। যেখানে মানুষ অনাচার-অত্যাচার থেকে বাঁচতে পারে। চেষ্টা নতুন, আজ আমি বলতে চাই This is our second revolution-second revolution আমাদের এই revolution এর অর্থ দুঃখী মানুষের মুখে হাসি ফোটানো। এর অর্থ অত্যাচার, অবিচার, নির্যাতন বন্ধ করতে হবে। আমি চাই এই হাউস থেকে স্পিকার সাহেব, আপনার মাধ্যমে দেশবাসী দলমত নির্বিশেষে সকলকে বলব, দেশকে ভালোবাস, জাতির চারটি প্রিন্সিলকে ভালোবাস। জাতীয়তাবাদ, গণতন্ত্র, সমাজতন্ত্র, সেক্যুলারিজম। তোমরা আসো, কাজ করো, দরজা খোলা। সকলকে, যারা এই মতে বিশ্বাস করে তাদের প্রত্যেককে Consitution (কন্সটিটিউশন) করো, আসো কাজ করো। দেশকে রক্ষা করো। দেশকে বাঁচাও। মানুষকে বাঁচাও। মানুষের দুঃখ দূর কর। আর দুর্নীতিবাজ, ঘুষখোর চোরাকারবারীদের উৎখাত কর। আর একটা দল– তাদের ক্ষমা করে দিয়েছিলাম আমরা। কোনো দেশে করে নাই। স্পিকার সাহেব,আপনিও তো ছিলেন। কোনো দেশের ইতিহাসে নেই? পড়েন দুনিয়ার ইতিহাস। বিপ্লবের পরে বিপ্লবকে বাধা দিয়েছে যারা, শত্রুর সঙ্গে সহযোগিতা করেছে, যারা এদেশের মানুষকে হত্যা করেছে তাদের কোনো দেশে কোনো যুগে ক্ষমা করে নাই। কিন্তু আমরা করেছিলাম। সবাইকে। ক্ষমা করেছিলাম। বলেছিলাম দেশকে ভালোবাস, দেশের জন্য কাজ কর, স্বাধীনতাকে গ্রহণ করে নাও, থাকো। কিন্তু অনেকের পরিবর্তন হয় নাই । তারা এখনও গোপনে বিদেশিদের কাছ থেকে পয়সা এনে বাংলার স্বাধীনতার বিরুদ্ধে ষড়যন্ত্র করছে। তারা মনে করে যে, খবর রাখি না। এতবড়— যারা আজকে একটা Bandit (ব্যান্ডিট) মানুষকে রাতের অন্ধকারে হত্যা করে, সে মনে করেছে তাকে কেউ ধরতে পারবে না। তাকে যদি ধরা যায়, আজ তার দলবল সবাইকে যদি ধরা যায়, ধরতে পারবো না কোন অফিসার ঘুষ খান? ধরতে পারবো না যদি অন্ধকারে যেয়ে বিদেশের পয়সা খান? ধরতে পারবো না কারা? hoarder (হোর্ডার) আছেন? ধরতে পারবো না কারা Black Marketing- এ (ব্ল্যাক মার্কেটিং) আছেন। নিশ্চয়ই ধরতে পারব! সময়ের প্রয়োজন। যেতে পারবে না কেউ ইনশাল্লাহ পাপ একদিন ধরা দিবেই, এটা মিথ্যে হতে পারে না। আর কোনোদিন দুনিয়ার পাপ আর পুণ্য পাশাপাশি চলতে পারে না। পুণ্য চলে একদিকে আর পাপ চলে আরেকদিকে! Vice and virtue can't mix together, we should not forget it আমরা যাদের ক্ষমা করেছিলাম, তারা গ্রামে গ্রামে বসে আমাদেরকে দুঃখ-দুর্দশার মধ্যে আজকে কটাক্ষ করে। বন্ধ করে দেওয়া হবে সব। তাদেরকে অধিকার দেওয়া হবে স্বাধীনতা নস্যাৎ করার জন্য? কোনো দেশে দেয় নাই, আমরা দিয়েছিলাম মাফ। মাফ যদি হজম করতে না পারা যায় তাহলে কেমন করে কঠোর হস্তে দমন করতে হয় তাও আমরা জানি। আজ আমাকে অত্যন্ত দুঃখের সঙ্গে এ কথা বলতে হচ্ছে।



আজকে amended constitution-এ (অ্যামেন্ডেড কনস্টিটিউশন) যে নতুন সিস্টেমে আমরা যাচ্ছি, এটাও গণতন্ত্র। শোষিতের গণতন্ত্র। এখানে জনগণের ভোটাধিকার থাকবে। এখানে আমরা সমাজতন্ত্র করতে চাই। আমাদের শোষিতের গণতন্ত্র রাখতে চাই। সাম্প্রদায়িকতার বীজ বাংলার মাটিতে কোনোদিন আসতে পারবে না, আমরা allow (এলাউ করবে না। বাংলাদেশকে ভালোবাসব না বাংলার মাটিকে ভালোবাসব না, বাংলা ভাষাকে ভালোবাসব না, বাংলার কালচারকে ভালোবাসন না, আর এখন পর্যন্ত বিকজ আমি ফ্রি-স্টাইল দিয়ে দিয়েছিলাম। যার যা ইচ্ছা তারা তা লেখে। কেউ এ নামে বাংলাদেশকে ডাকে, ও নামে বাংলাদেশকে ডাকে, বাংলাদেশের নাম পর্যন্ত বলতে তারা লজ্জাবোধ করে, তাদের অধিকার নাই বাংলার মাটিতে থাকার। যেমন নাই চোরাকারবারী, ঘুষখোর, যেমন নাই দুর্নীতিবাজদের; তেমন নাই ওই সমস্ত সন্ত্রাসবাদী— যারা মনে করে ভুলে যান, ভুলে যান, ভুলে যান বাংলার মাটি, বাংলার নাড়ী মানুষ জানি।



স্পিকার সাহেব, ঐ রাত্রের বেলায় দু’জনকে মেরে বিপ্লব করা যায় না। এ আওয়ামী লীগ- বোধ হয় এরকম দশ বিশ বছর আগে আরম্ভ করতে পারতাম। দশটাকে মারলাম, পাঁচটাকে মারলাম, তাতে বিপ্লব হয় না। এটা ডাকাতি হয়। ওটা খুনই হয়। ওটা মানুষের জীবনকে অতিষ্ঠ করা হয়। বাগেরহাটের একটা জায়গাতে, চার ভাইয়ের মধ্যে তিন ভাইকে রাত্রে এসে গুলি করে মেরেছে। এটা কি একটা পলিটিক্যাল ফিলোসফি? এ ফিলোসফি দুনিয়ার পচা-গন্ধ ডাস্টবিনের মধ্যে নিক্ষেপ হয়ে গেছে। এ ফিলোসফিতে কোনোদিন দেশের মধ্যে মুক্তি আসতে পারে না এবং কোনোদিন তা সাকসেসফুল হতে পারে না, হতে পারে না। এটা শেষ। আন্দোলনের মধ্যেই আমার জন্ম। আমি তো আন্দোলনের মধ্যেই মানুষ আন্দোলন আমি জানি। কিন্তু আজ কী দেখতে পাচ্ছি? ফ্রি-স্ট্রাইল! ওরা কিন্তু (এনজয়িং দ্যা ফুল লিবার্টি)- যার যা ইচ্ছা। বিদেশিরা আসেন এখানে, গোপনে দু’বোতল মদ খাইয়ে বাংলাদেশের বিরুদ্ধে ব্রিফ করে দেয়া হয়। ওরা মনে করেন, খবর রাখি না? আমরা খবর রাখি। বাংলাদেশের নিশ্চয়ই আজ তিন বছরের মধ্যে আমরা বলতে পারবো আমরা কিছু করেছি। আপনাদের কি গভর্নমেন্ট ছিল? কেন্দ্রীয় গভর্নমেন্ট ছিল? ছিল আপনাদের ফরেন অফিস? ছিল আপনাদের ডিফেন্স অফিস? ছিল আপনাদের প্লানিং? ছিল আপনাদের ন্যাশনাল ফিন্যান্স? ছিল আপনাদের কাস্টম? ছিল আপনাদের কী? কী নিয়ে আরম্ভ করেছিলাম আমরা? উই হ্যাভ নাউ অরগানাইজড এ ন্যাশনাল গভর্নমেন্ট অ্যান্ড এফেকটিভ ন্যাশনাল গভর্নমেন্ট, ইনশাল্লাহ। বেটার দ্যান মেনি কানট্রিজ। আই ক্যান চ্যালেঞ্জ। বিদেশ থেকে খাবার আনতে আমাদের বহু সময় লেগে যায়। অনেক এফিসিয়েন্ট গভর্নমেন্ট দেখেছি। কিন্তু আমরা যেখানে কম্যুনিকেশন নাই, যেখানে কিছুই নাই, সেখানে আমরা দেখতে পেরেছি পনেরো দিনের মধ্যে বাংলাদেশের প্রত্যেকটি গ্রামে পাঁচ হাজার সাতশো লঙ্গরখানা খুলে মানুষকে বাঁচাবার মতো এফিসিয়েন্সি এ দেশের গভর্নমেন্টের আমরা দেখেছি। হয় না কি? নিশ্চয়ই হয়েছে। কোনোদিন কেউ স্মাগলিং বন্ধ করতে পেরেছে? আমরা নাইনটি ফাইভ পারসেন্ট স্মাগলিং বন্ধ করতে পেরেছি। এই গর্ব আমাদের আছে। আমরা অর্থনীতির কাঠামো সৃষ্টি করার চেষ্টা করেছি। অ্যাডমিনিস্ট্রেশন সেট-আপ করেছি। আজ আমরা আর্মি, নেভি, এয়ারফোর্স, রক্ষীবাহিনী, পুলিশ, বিডিআর আমরা সমস্ত অরগ্যানাইজড করেছি। কী নিয়ে আমরা আরম্ভ করেছিলাম?




আজ আপনি বসে আছেন স্পিকার সাহেব এ এসেম্বলীর মধ্যে কী ছিল আমাদের? বলেন কী নিয়ে আরম্ভ করেছিলাম? আজকে এই অবস্থার মধ্যে দেশকে চলতে দেওয়া যায় না। আমাদের পরিবর্তন দরকার। কিন্তু শুধু পরিবর্তন করেই দেশের মুক্তি আসে না। যদি মানুষের মেন্টাল পরিবর্তন না হয়। এবং সে জন্য আজকে শুধু আমরা যারা এখানে উপস্থিত আছি, যারা জনগণের প্রতিনিধি, জনগণের ভোটের মাধ্যমে এসেছি, আমাদের কর্তব্য সঙ্গে সঙ্গে জাতি-ধর্ম নির্বিশেষে, দলমত নির্বিশেষে বাংলার জনগণ যে যেখানে আছেন আজকে থেকে আমরা প্রতিজ্ঞা করি স্পিকার সাহেব যে, আমরা নতুন জীবন শুরু করব, আমরা নতুন বিপ্লব শুরু করব। কেন করতে পারব না? পারি নাই ১ মার্চ থেকে ২৫ মার্চ পর্যন্ত আমরা ঘরে বসে তিন চারজনকে নিয়ে সমস্ত বাংলার মানুষের মুভমেন্ট আমরা চালাই নাই? একটা চুরি হয় নাই, একটা ডাকাতি হয় নাই, ভল্যান্টিয়াররা কাজ করেছে। নতুন জীবন সৃষ্টি করতে হবে। উদ্দীপনা সৃষ্টি করতে হবে। মানুষকে মোবিলাইজ করতে হবে। মানুষ ভালো। বাংলার মানুষের মতো মানুষ কোথাও নাই। বাংলার গরিব, বাংলার কৃষক ভালো, বাংলার শ্রমিক ভালো। যদি খারাপ হয়, তবে আমরা তথাকথিত শিক্ষিত সমাজ। যত গোলমালের মূলে এই তারাই। যত অঘটনের মূলে তারাই। কারণ তারাই হলেন ভোকাল শ্রেণি ৷ তারা বক্তৃতা করেন, তারা কাগজে লেখেন। তারা এখানে করেন, ওখানে করেন। তারা আছেন বেশ, এ অবস্থায় দেশ চলতে পারে না। সে জন্যেই শাসনতন্ত্র আমাদের পরিবর্তন (অ্যামেন্ড) করতে হয়েছে। এখন আমাদের সামনে কাজ কী? এক– দেশকে স্বয়ংসম্পূর্ণ করতে হবে, উৎপাদন বাড়াতে হবে। কলে-কারখানায় সব জায়গায় পপুলেশান প্লানিং আমাদের করতে হবে। এবং পপুলেশান কন্ট্রোল আমাদের করতে হবে। আপনাদের দুর্নীতি, ঘুষ, চোরাকারবারী, মুনাফাখোরের বিরুদ্ধে রুখে দাঁড়াতে হবে এবং সংগ্রাম করতে হবে। আমাদের কী করতে হবে? আমাদের কাজ করতে হবে। আমাদের জাতিকে ঐক্যবদ্ধ হতে হবে। বাঙালি জাতি যে প্রাণ, যে অনুপ্রেরণা নিয়ে স্বাধীনতা সংগ্রাম করেছিল সে প্রাণ, সেই অনুপ্রেরণার মতবাদ নিয়ে অগ্রসর হতে হবে, দেশের দুঃখী মানুষকে মুক্তি দেওয়ার জন্যে, তাদের মুখে হাসি ফোটাবার জন্যে।



স্পিকার সাহেব, এ জন্যে আজ আপনার মাধ্যমে যারা যেখানে আছেন, যারা দেশকে ভালোবাসেন, সকলকে আমি আহ্বান করব আসুন, দেশ গড়ি। আসুন, দেশের মানুষের মুখে হাসি ফোটাই। আসুন, আমরা দেশের মানুষের দুঃখ দূর করি। তা না করতে পারলে ইতিহাস আমাদের মুখে কলঙ্ক লেপন করবে। স্পিকার সাহেব, বড় দুঃখ, এই হাউসের আমি লিডার ছিলাম, পার্টির আমি লিডার তখন আমি এখানে এই সিটে বসতাম। আমার সহকর্মীরা আজ আমাকে– আমার মেম্বারশিপ কেড়ে নিয়ে গেছেন, আমি মেম্বার থাকতে পারলাম না! আমাকে প্রেসিডেন্ট করে দিয়েছে এবং আজকে নতুন সিস্টেমে সরকার গঠন করতে যাচ্ছে। সিস্টেম পরিবর্তন করেই আমরা সাকসেসফুল হতে পারব না। যদি আপনারা চেষ্টা না করেন এবং আপনারা যদি নিঃস্বার্থভাবে— যেভাবে স্বাধীনতা সংগ্রাম করেছিলেন, নিঃস্বার্থভাবে ২৫ বছর সংগ্রাম করেছিলেন, সেই সংগ্রাম আপনারা না করেন, অন্যায়, অবিচার, দুর্নীতির বিরুদ্ধে গঠনমূলক কাজে, দেশ গড়ার কাজে, উৎপাদন বৃদ্ধির দিকে; তাহলে খুবই ক্ষতি হয়ে যাবে। আমি এ অনুরোধ করব: চলুন, আমরা অগ্রসর হই। বিসমিল্লাহ করে আল্লাহর নামে অগ্রসর হই। ইনশাল্লাহ আমরা কামিয়াব হবো। খোদা আমাদের সহায় আছেন। এত বড় দুধর্ষ, এত বড় শক্তিশালী, এত বড় বন্দুক, এত কামান, এত মেশিনগান, এত পাকিস্তানি সৈন্য, এত বড় তথাকথিত শক্তিশালী আইয়ুব খান, এহিয়া খান, ইস্কান্দার মির্জা, চৌধুরী। মোহাম্মদ আলী বাংলার মানুষকে অত্যাচার করতে চেষ্টা করেছে বন্দুক দিয়ে, তার বিরুদ্ধে বিনা অস্ত্রে আপনাদের নিয়ে সংগ্রাম করে শেষ পর্যন্ত যদি উৎখাত করতে পারি, তাহলে কিছু দুর্নীতিবাজ, কিছু ঘুষখোর, কিছু শোষক,কিছু ব্ল্যাক মার্কেটার্স বাংলার মাটি থেকে উৎখাত করতে পারব না- এ কথা আমি বিশ্বাস করি না। যদি সকলে মিলে আপনারা নতুন প্রাণ, নতুন মন নিয়ে খোদাকে হাজির নাজের করে নিজের আত্মসমালোচনা করে, আত্ম-সংশোধন করে, আত্মশুদ্ধি করে যদি ইনশাল্লাহ কাজে অগ্রসর হন, বাংলার জনগণকে আপনারা যা বলবেন তারা তাই করবে। আপনাদের অগ্রসর হতে হবে। ইনশাল্লাহ আমি কামিয়াব হবো। আর আপনাদের সকলকে আমি মোবারকবাদ জানাই। আমার পার্টি আছে এবং আপনারা পার্টির সদস্য। বহু দুঃখের দিনে আপনাদের নিয়ে চালিয়েছি। সুখের মুখ আমরা দেখি নাই। এ ক্ষমতায় যে আমরা আছি, এই ক্ষমতা সুখ নয়। এ বড় কষ্ট, বড় কণ্টকাকীর্ণ এই ক্ষমতা, তবু আমাদের আজ কাজ করতে হবে।



স্পিকার সাহেব, আমি সকলকে ধন্যবাদ দিই। আমি আপনাকে ধন্যবাদ দিই, স্টাফকে ধন্যবাদ দিই, যারা কর্মচারী তাদের ধন্যবাদ দিই, সহকর্মীদের ধন্যবাদ দিই, সকলকে ধন্যবাদ দিই। আমি আপনাদের একজন এবং একজন হিসেবে থাকব। আমি আপনাদের পাশে থাকব। আপনাদের মধ্যে থাকব। এবং আপনাদের নিয়ে কাজ করব। বিশেষতঃ আমাদের সেই গভর্নমেন্ট থাকবে, মন্ত্রী থাকবে, কাজ-কর্ম করবে, কোনো অসুবিধা হবার কারণ নেই। তবে কথা হলো এই যে, সবচেয়ে বড় কাজ আমাদের We have to work sincerely and honeslty for the emancipation of the poor people of the country, আমি আপনাদের আবার ধন্যবাদ দিয়ে বিদায় নিচ্ছি।

 

জয় বাংলা।

﻿শোষণহীন বাংলাদেশ গড়ার জন্যে শ্রমজীবীদের প্রতি আহ্বান, মহান মে দিবস ১ মে, ১৯৭২ জাতির উদ্দেশে বঙ্গবন্ধুর ভাষণ
﻿﻿আমার প্রিয় শ্রমজীবী ভাই ও বোনেরা,

স্বাধীন বাংলার মুক্ত মাটিতে এবারই সর্বপ্রথম ঐতিহাসিক মে দিবস পালিতহচ্ছে। বাংলার মেহনতি মানুষ শৃঙ্খলমুক্ত পরিবেশে এই দিনটিকে শ্রদ্ধাভরে স্মরণ করার অধিকার অর্জন করেছে, এজন্য দেশ ও জাতি আজ গর্বিত। মহান মে দিবস শ্রমজীবী মানুষের অধিকার আদায়ের এক জ্বলন্ত প্রতীক। সারা বিশ্বের শোষিত-বঞ্চিত-নিপীড়িত মানুষের জন্যে আজকের এ দিনটি বিশেষ তাৎপর্যপূর্ণ। বাংলার মেহনতি মানুষ, বিশেষ করে শ্রমিক-কৃষক, ছাত্র-যুবক, যারা সাম্রাজ্যবাদী শোষণ, প্রতিক্রিয়াশীল চক্রের জুলুম এবং ঔপনিবেশিক জালেমদের বিরুদ্ধে লড়াই করে স্বাধীনতার ইতিহাস লিখে গেলেন, তাঁদের ত্যাগ ও তিতিক্ষার কথা বাংলাদেশের মানুষ কোনোদিন ভুলবে না। তারা আর কোনোদিন আমাদের কাছে কোনো দাবি-দাওয়া নিয়ে আসবেন না। কিন্তু এই লাখো লাখো শহিদের নাম স্বর্ণাক্ষরে লেখা থাকবে এদেশের ইতিহাসে যুগ যুগ ধরে বাংলাদেশের মানুষ দেশ গড়ার সংগ্রামে তাঁদের কাছ থেকে পাবে প্রেরণা। তাই আজকের এই মহান দিনে আমার দেশের শ্রমজীবী মানুষদেরকে আমি শোষণহীন বাংলাদেশ গড়ে তোলার জন্য বলিষ্ঠ ভূমিকায় নেমে আসার আহ্বান জানাচ্ছি ।

 

আমার প্রাণপ্রিয় দেশবাসী,

আপনারা অতীতে বার বার আমার ডাকে সাড়া দিয়ে নির্ভীক সংগ্রামে ঝাঁপিয়ে পড়েছেন। আমার বিশ্বাস, এবারও আপনারা আমার আহ্বানে মনে-প্রাণে এগিয়ে আসবেন। অতীতে আমরা একটি মর্মান্তিক পুঁজিবাদী অর্থনৈতিক ব্যবস্থার নিগড়ে বাঁধা পড়ে গিয়েছিলাম। গুটিকয়েক সুবিধাবাদী ব্যক্তি ও গোষ্ঠী জাতীয় সম্পদ ও শ্রমজীবী মানুষের উৎপাদন নিজেদের হাতে কুক্ষিগত করে রেখেছিল। দেশ আজ স্বাধীন। সম্পদের মালিক জনগণ। তাই কোনো শ্রেণিবিশেষের ভোগ-লালসার জন্য এবং লোভ চরিতার্থ করার নিমিত্ত এই সম্পদকে অপচয় করতে দেয়া হবে না। আমাদের লক্ষ্য হচ্ছে সমাজতন্ত্র কায়েম করা। এই ব্যবস্থায় দেশের সমুদয় উৎপাদিত ও প্রাকৃতিক সম্পদ কৃষক-শ্রমিক ও সর্বশ্রেণির মানুষের মধ্যে সুষমভাবে বণ্টন করা হবে। যদিও বাধা অনেক, সমস্যার শেষ নেই, তবুও লক্ষ্য অর্জনের জন্য আমাদের এগিয়ে যেতেই হবে।

 

আমার সংগ্রামী দেশবাসী,

আপনারা জানেন, আমাদের বর্তমান জাতীয় উৎপাদন সাড়ে সাত কোটি দারিদ্র্য-পীড়িত মানুষের ন্যূনতম চাহিদা মেটানোর জন্য পর্যাপ্ত নয়। শত শত বছর ধরে আমরা একটা নিকৃষ্ট উপনিবেশ এবং বিদেশিদের বাজার হিসেবে লুণ্ঠিত হয়েছি। বিদেশিরা দেশের অর্থনীতিকে জনগণের প্রয়োজনের উপযোগী করে গড়ে তোলেনি। এরপরে ইয়াহিয়ার বর্বর সৈন্যরা আমাদের অর্থনৈতিক কাঠামো সম্পূর্ণরূপে ধ্বংস করে দিয়ে গেছে। গণপ্রজাতন্ত্রী বাংলাদেশ সরকার এক ভয়াবহ পরিস্থিতির মধ্যে এদেশের অর্থনীতিকে পুনর্গঠনের কাজে হাত দিয়েছে ।

আমরা সমাজতান্ত্রিক অর্থনীতির গোড়াপত্তন করেছি। পাশাপাশি দুঃখী জনগণের অভাব মোচন ও দুর্দশা লাঘবের জন্য আমাদের সাধ্যমতো আ সাহায্যের ব্যবস্থা করতে হবে। সুদসহ কৃষকদের সমস্ত বকেয়া খাজনা ও পঁচিশ বিঘা পর্যন্ত জমির কর চিরদিনের জন্য বিলোপ করা হয়েছে। লবণ উৎপাদককে আর আবগারি শুল্ক দিতে হবে না। নির্যাতনমূলক ইজারাদারি প্রথা বিলুপ্ত করা হয়েছে। সরকার প্রায় ১৬ কোটি টাকার টেস্ট রিলিফ জনসাধারণের মধ্যে বিতরণ করেছে। দরিদ্র চাষিদের ১০ কোটি টাকার তাকাবি ঋণ, এক লাখ ৯০ হাজার টন সার, দু লাখ মণ বীজ ধান দেওয়া হয়েছে। সমবায়ের মাধ্যমে চার কোটি টাকা বিতরণ করা হবে। যুদ্ধবিধ্বস্ত স্কুলঘর পুনঃনির্মাণ ও ছাত্র-শিক্ষকদের সাহায্যের জন্য প্রায় ১০ কোটি টাকা শিক্ষা প্রতিষ্ঠানগুলিকে দেয়ার ব্যবস্থা করা হয়েছে। মুক্তিসংগ্রামের সময় ক্ষতিগ্রস্ত ২৮৭টি রেল সেতুর মধ্যে ২৬২টির এবং ২৭৪টি সড়ক সেতুর মধ্যে ১৭০টির মেরামতের কাজ ইতোমধ্যেই শেষ করা হয়েছে। বাকিগুলির কাজ বর্ষার আগে শেষ করার জন্য আমাদের ইঞ্জিনিয়াররা অবিরাম পরিশ্রম করে চলেছেন। স্বাধীনতার প্রাক্কালে ব্যাংক, বীমা এবং শিল্প-ব্যবসায়ে চরম অরাজকতা বিরাজ করছিল। কারখানার উৎপাদন প্রায় থেমে গিয়েছিল । দক্ষ পরিচালকের অভাব, খুচরা যন্ত্রপাতি, কাঁচামাল এবং ওয়ার্কিং ক্যাপিটালের টানাটানি শিল্পজীবনে নিশ্চলতা এনে দিয়েছিল। শূন্য হাতে সরকার ব্যাংক, বীমা পুঁজি বিনিয়োগ সংস্থা এবং শিল্প কারখানাগুলিকে সক্রিয় করার দায়িত্ব গ্রহণ করেছে। এই পরিস্থিতিতে আমরা বিধ্বস্ত অর্থনীতিকে সমাজতান্ত্রিক ভিত্তিতে গড়ে তোলার সিদ্ধান্ত নিয়েছি। অতীতে কতিপয় সুবিধাভোগী দেশের সমুদয় সম্পদের সিংহভাগ ভোগ করত। বর্তমান ব্যবস্থার চূড়ান্ত পর্যায়ে কৃষক, শ্রমিক, দরিদ্র ও বঞ্চিত লোকেরা উপকৃত হবেন। এ জন্যই সরকারের উপর অত্যন্ত গুরুভার সত্ত্বেও আমরা চলতি বৎসরের ২৬ মার্চ আমাদের অর্থনীতির কতিপয় গুরুত্বপূর্ণ অঙ্গ যেমন— ব্যাংক-বীমা, সমগ্র পাট, বস্ত্র ও চিনি শিল্প, অভ্যন্তরীণ নৌ পরিবহন ও বৈদেশিক বাণিজ্যসহ শিল্প-কারখানার একটা বিরাট অংশ জাতীয়করণ করেছি। পুরাতন পুঁজিবাদী পদ্ধতির স্থলে সমাজতান্ত্রিক পদ্ধতি কায়েমের পথে এটা একটা সুস্পষ্ট দুঃসাহসিক পদক্ষেপ। নির্দিষ্ট লক্ষ্য নিয়ে আমরা এগিয়ে চলেছি। সমাজতান্ত্রিক অর্থনীতি পুরোপুরিভাবে গড়ে তোলার কাজ আমাদের সামনে পড়ে রয়েছে। এখানেই শ্রমজীবীদের গুরুত্বপূর্ণ ভূমিকা পালন করতে হবে। এই নয়া অর্থনৈতিক ব্যবস্থা কায়েমে শ্রমিকদের বিশেষ ভূমিকা পালন করতে হলে তাদের বৈপ্লবিক দৃষ্টিভঙ্গি গ্রহণ করতে হবে, আমরা এখন আর পুঁজিপতি প্রভুদের ভোগের জন্য সম্পদ উৎপাদন করতে যাচ্ছি না। এখন যা উৎপাদন হবে তা শ্রমিক-কৃষক এবং বাংলাদেশের সব মানুষের কল্যাণে লাগবে ।সমাজতন্ত্রের শত্রুরা এই লক্ষ্য অর্জনে বাধা এবং জাতীয়করণ কর্মসূচি সাফল্যের পথে অন্তরায় সৃষ্টি করতে চায়। শ্রমিকরা সরকারের সঙ্গে একযোগে কাজ করে সমাজতন্ত্রের শত্রুদের ধ্বংস করতে পারেন। কিন্তু এটা করতে হলে পুঁজিবাদী অর্থনৈতিক ব্যবস্থায় শ্রমিকরা যে ভূমিকা পালন করেছেন, সে দৃষ্টিভঙ্গির ও আচরণের আমূল পরিবর্তন আনতে হবে। তাঁদের অবশ্যই উৎপাদন বৃদ্ধি করতে হবে এবং সম্পদকে রক্ষা করতে হবে। মনে রাখতে হবে যে, শিল্পোৎপাদনের সুফল সমাজের সকল শ্রেণির মানুষ বিশেষ করে সংখ্যাগরিষ্ঠ চাষি ভাইদের ভোগ করতে দিতে হবে। সুতরাং জাতীয় স্বার্থের প্রতিকূল দাবি-দাওয়া পেশের মনোভাব ত্যাগ করা দরকার। এক কথায় সমাজতান্ত্রিক শৃঙ্খলা ছাড়া সমাজতান্ত্রিক অর্থনীতি কায়েম করা সম্ভব নয়।

 

ভায়েরা আমার,

শ্রমিকরা যাতে রাষ্ট্রায়ত্ত শিল্পের পরিচালনায় সক্রিয়ভাবে অংশগ্রহণ করতে পারেন সেজন্য আমি ইতোমধ্যেই শ্রমিক নেতাদের সাথে শিল্প-কারখানা পরিচালনায় শ্রমিকদের অংশগ্রহণের ব্যাপারে একটি স্কিম প্রণয়নের প্রয়োজনীয়তা সম্পর্কে আলাপ-আলোচনা করেছি। নতুন ভূমিকা পালনের জন্য শ্রমিকদের যেমন তাঁদের দৃষ্টিভঙ্গি পাল্টাতে হচ্ছে তেমনি সরকারি প্রশাসনযন্ত্রকে নতুন করে ঢেলে সাজানো দরকার। সমাজতান্ত্রিক সমাজের প্রয়োজনীয়তা মেটানোর জন্য সরকারি কর্মচারীদের দৃষ্টিভঙ্গির মৌলিক পরিবর্তনের প্রয়োজন রয়েছে। সরকারের উচ্চ ও নিম্ন বেতনভোগী কর্মচারীদের বেতনের ক্ষেত্রে যে বিরাট ব্যবধান ছিল তা কমিয়ে আনার জন্য বেতন কাঠামোর পুনর্বিন্যাস করার উদ্দেশ্যে একটি ‘জাতীয় বেতন কমিশন' গঠন করার সিদ্ধান্ত গ্রহণ করা হয়েছে। সরকারি চাকরির এই নয়া কাঠামোতে কর্মচারীরা জাতীয় পুনর্গঠনে সক্রিয় ভূমিকা পালন করতে পারবেন বলে আশা করা যাচ্ছে। গত কয়েক মাসে জনসাধারণ যে সাহস ও ধৈর্যের পরিচয় দিয়েছেন, সেজন্য আমি তাদের অভিনন্দনজানাচ্ছি। বেকারত্ব ও অত্যাবশ্যকীয় জিনিসের দুর্মূল্য আমাদেরকে বিপর্যস্ত করে তুলেছে। আমি আপনাদের আশ্বাস দিতে পারি যে, আমরা জনসাধারণের দুঃখ-দুর্দশা সম্পর্কে সম্পূর্ণ সজাগ রয়েছি এবং পরিকল্পিত উপায়ে এ সমস্যার মোকাবেলার জন্য অবিরাম কাজ করে যাচ্ছি। জনগণের জানা আছে, আমদানি কমে যাওয়ায় এবং উৎপাদন ব্যাহত।

হওয়ায় বাজারে জিনিসপত্রের অভাব হয়েছে। যুদ্ধে বন্দর যোগাযোগ ব্যবস্থা ও কারখানাগুলি ক্ষতিগ্রস্ত ও বিকল হয়ে যাওয়ার ফলে আমরা বিশেষ অসুবিধার সম্মুখীন হয়েছিলাম। কিছুসংখ্যক এজেন্ট, অসৎ ব্যবসায়ী ও কালোবাজারীরা পণ্যদ্রব্য গুদামজাত করে বেশ খানিকটা কৃত্রিম সংকট সৃষ্টি করেছিল। নিত্যপ্রয়োজনীয় দ্রব্যাদির সামগ্রিক চাহিদা মেটানোর জন্য ব্যাপক প্রচেষ্টা চালানো হচ্ছে। ইতোমধ্যে খাদ্যশস্যের আমদানি উল্লেখযোগ্যভাবে বৃদ্ধি করা হয়েছে। এপ্রিল মাসে প্রায় দু'লাখ ৪০ হাজার টন খাদ্যশস্য বিদেশ থেকে আনা হয়েছে। মে মাস নাগাদ আরো তিন লাখ ৮৫ হাজার টন খাদ্যশস্য আসছে। আমাদের প্রতিবেশী বন্ধুরাষ্ট্র ভারত সাড়ে সাত লাখ টন এবং জাতিসংঘের বিভিন্ন সদস্য ও বন্ধুরাষ্ট্রসমূহ আমাদের প্রায় সাত লাখ টন খাদ্যশস্য দেবার আশ্বাস দিয়েছেন। এর ফলে খাদ্যশস্যের দাম ক্রমান্বয়ে কমে যাবে বলে আমার বিশ্বাস। খাবার তেল, কেরোসিন প্রভৃতি নিত্যপ্রয়োজনীয় দ্রব্যের আমদানির ব্যবস্থা করা হয়েছে। মোটামুটিভাবে যোগাযোগ ব্যবস্থার উন্নতি এবং উৎপাদন বৃদ্ধি পেলেই জিনিসপত্রের দাম আরো কমে যাবে।

 

আমার ভাই ও বোনেরা,

আমাদের সমগ্র পরিকল্পনার গুরুত্বপূর্ণ অংশের মধ্যে রয়েছে বণ্টন ও সরবরাহ ব্যবস্থার পুনর্বিন্যাস করা। ইতোমধ্যেই বেসরকারি ডিলার, এজেন্ট এবং সংশ্লিষ্ট সকল মহলকে সতর্ক করে দেয়া হয়েছে যে, যদি তারা অসাধু ও সমাজ-বিরোধী কার্যকলাপ বন্ধ না করে তাহলে তাদের সকল লাইসেন্স, পারমিট বাতিল করে দেয়া হবে। আশু ব্যবস্থা হিসেবে সরকার প্রতি ইউনিয়নে ও সমস্ত শিল্প প্রতিষ্ঠানে সমবায় ভিত্তিতে ন্যায্যমূল্যের দোকান খোলার পরিকল্পনা গ্রহণ করেছে। এর ফলে বেসরকারি ব্যক্তিদের বণ্টনের ক্ষেত্রে একচেটিয়া কর্তৃত্বের অবসান ঘটবে এবং সরবরাহের ক্ষেত্রে সাময়িক স্বল্পতার সুযোগে যুক্তিহীন মূল্য বৃদ্ধির সম্ভাবনা রোধ হবে। এই পরিকল্পন। কার্যকরী করার সাথে সাথে কম বেতনের লোকদের জন্যে আমরা কিছু সাহায্যের ব্যবস্থা করছি। আপনারা জানেন, জিনিসপত্রের দাম না কমিযে কেবল বেতন বাড়িয়ে দিলেই জনসাধারণের অসুবিধা দূর হয় না। কাজেই মূল্য বৃদ্ধি সংক্রান্ত পরিস্থিতি মোকাবিলার জন্যে আমরা ইতোপূর্বে বর্ণিত ব্যবস্থাদি গ্রহণ করেছি। সেই সাথে আমরা মনে করি, এই দুর্মূল্যের বাজারে টিকে থাকার সংগ্রামে লিপ্ত নিম্ন আয়ের মানুষদের কিছু আর্থিক সাহায্য দেয়া দরকার। আপনাদের সরকার স্বতঃপ্রবৃত্ত হয়ে দেশের গরিব সরকারি কর্মচারীদের জন্যে কিছু আর্থিক সাহায্যের ব্যবস্থা করেছে। স্বায়ত্তশাসিত ও অর্ধ-স্বায়ত্তশাসিত প্রতিষ্ঠান, প্রাথমিক স্কুল শিক্ষক, পুলিশ, জাতীয় রক্ষী বাহিনী, বাংলাদেশ রাইফেলস, দেশরক্ষা বাহিনী, রাষ্ট্রায়ত্ত ও সরকার পরিচালিত শিল্প ও ব্যবসা প্রতিষ্ঠানের সদস্য ও শ্রমিকরা এই বাড়তি সাহায্য পাবেন। আজ থেকে এটা কার্যকরী হবে এবং আগামী পহেলা জুনের বেতনের সাথে আপনারা এই বাড়তি টাকা পেয়ে যাবেন। যে সকল সরকারি কর্মচারী প্রতিমাসে ৩৩৫ টাকা পর্যন্ত মূল বেতন পান তাঁদের সাময়িক ভিত্তিতে সরকার এই হারে সাহায্যদান মঞ্জুর করেছে :

 

১. মাসিক বেতন ১২৫ টাকা পর্যন্ত মাসিক ২৫ টাকা।

২. মাসিক বেতন ১২৬ থেকে ২২৫ টাকা পর্যন্ত— মাসিক ২০ টাকা। এই শ্রেণিভুক্ত কর্মচারীরা সর্বনিম্ন মাসিক ১৫০ টাকা পাবেন।

৩. মাসিক বেতন ২২৬ টাকা থেকে ৩৩৫ টাকা পর্যন্ত— মাসিক ১৫ টাকা।

ক. এই শ্রেণিভুক্ত কর্মচারীরা সর্বনিম্ন ২৪৫ টাকা পাবেন৷

খ. যে সকল কর্মচারীরা মাসিক ৩৪৯ টাকা পর্যন্ত বেতন পান তাদের জন্য মার্জিনাল অ্যাডজাস্টমেন্ট করা হবে।

 

যে সকল বেসামরিক কর্মচারী প্রতিরক্ষা বরাদ্দ হতে বেতন পান বা যারা ওয়ার্ক চার্জড এবং কনটিনজেন্ট কর্মচারী, তাঁদের বেলায়ও এই আদেশ প্রযোজ্য হবে। এই সাময়িক সুবিধার কোনো অংশই বেতন হিসেবে গণ্য হবে না।

 

যে সকল শ্রমিক সরকারি মালিকানাধীন কর্পোরেশন, সংস্থা ও কর্তৃপক্ষ, রাষ্ট্রায়ত্ত ও সরকারি তত্ত্বাবধানের অধীন ব্যবসা ও শিল্প প্রতিষ্ঠান ইত্যাদিতে নিযুক্ত আছেন ও মাসিক ৩৩৫ টাকা পর্যন্ত বেতন পাচ্ছেন, তাদের সাময়িক ভিত্তিতে এই হারে সাহায্য মঞ্জুর করা হয়েছে :

 

১. মাসিক মজুরি ১২৫ টাকা পর্যস্ত- মাসিক ২৫ টাকা।

২. মাসিক মজুরি ১২৬ টাকা থেকে ২২৫ টাকা পর্যন্ত— মাসিক ২০ টাকা। এই শ্রেণিভুক্ত শ্রমিকরা সর্বনিম্ন মাসিক ১৫০ টাকা পাবেন।

৩. মাসিক মজুরি ২২৬ টাকা থেকে ৩৩৫ টাকা পর্যন্ত— মাসিক ১৫ টাকা ।

ক. এই শ্রেণিভুক্ত ব্যক্তিরা সর্বনিম্ন ২৪৫ টাকা পাবেন।

খ. যে সকল ব্যক্তি মাসিক ৩৪৯ টাকা পর্যন্ত মজুরি পান; তাদের জন্য মার্জিনাল অ্যাডজাস্টমেন্ট করা হবে।

এই সুবিধা স্থায়ী, অস্থায়ী, বদলি ও ওয়ার্ক চার্জড শ্রমিকরাও পাবেন। সরকারের মালিকানাধীন বা তত্ত্বাবধানাধীন বাগানের শ্রমিকরা এই হারে

সাময়িক সুবিধা ভোগ করবেন :

 

ক. দুই সদস্যবিশিষ্ট অদক্ষ শ্রমিক পরিবার মাসিক অতিরিক্ত ২০ টাকাপাবেন।

খ. এক সদস্যবিশিষ্ট অদক্ষ শ্রমিক পরিবার মাসিক অতিরিক্ত ১০ টাকাপাবেন।

 

আমার শোষিত ভাই ও বোনেরা,

আমি বিশ্বাস করি, এই পদক্ষেপগুলি আপনাদের বর্তমান দুর্দশার কিছুটা লাঘব করবে। অবশ্য জনগণের ভবিষ্যৎ জীবনের প্রকৃত মান উন্নয়ন এই বেতন বৃদ্ধির উপর কোনোক্রমেই নির্ভরশীল নয়। সেটা তখনি সম্ভব হয়ে উঠবে যখন আমাদের অর্থনীতি সম্পূর্ণভাবে পুনর্গঠিত এবং কারখানাগুলি পুরোমাত্রায় চালু হবে। আমরা এ পর্যন্ত কোনো নতুন কর, খাজনা ধার্য করি নাই। আপনারা শুনে অবাক হবেন যে, আপনাদের এই বেতন বাড়াবার জন্য সরকারকে প্রতিবছর অতিরিক্ত ৩০ থেকে ৩৫ কোটি টাকা খরচ করতে হবে। কৃষকসহ সর্বস্তরের জনসাধারণকে সুবিধা দেবার জন্য ইতোপূর্বে প্রায় ৭০ কোটি টাকার বকেয়া সুদ-খাজনা ও কর মাফ করে দেওয়া হয়েছে। উৎপাদন বৃদ্ধি করে আমরা এই ঘাটতি পূরণ করতে পারি।

আমার গরিব শ্রমিক ভাই ও বোনেরা,

আপনারা সমাজতান্ত্রিক অর্থনীতি কায়েমের উপযোগী সক্রিয় ভূমিকা গ্রহণ করুন। আমাদেরকে পরিশ্রম করতে হবে, উৎপাদনের লক্ষ্য অর্জন করতে হবে। দেশের সম্পদ বাড়িয়ে আমরা জীবনযাত্রার প্রকৃত মান উন্নয়ন করতে সফল হব। আজকের এই মে দিবসে আসুন আমরা এই শপথ গ্রহণ করি। যে, সমাজতান্ত্রিক অর্থনীতি গড়ে তোলার জন্য আমরা অবিরাম সংগ্রাম করে। যাব। এ দেশের চাষি-তাঁতি-কামার-কুমার- শ্রমিক ও মজলুম জনতার জীবনে সুখ ও সমৃদ্ধি ফিরিয়ে আনার জন্য আমরা কাজ করব। আমার পার্টির সহকর্মীগণ এবং সরকার এ ব্যাপারে সম্পূর্ণ সজাগ যে, দুঃখের মধ্য দিয়ে আপনাদের দিন কাটছে। ঘরে খাবার নেই, পরনে কাপড় নেই, মাথা গুঁজবার জন্য নেই এতটুকু ঠাই। ইয়াহিয়ার বর্বর সেনাবাহিনীর নিষ্ঠুর ধ্বংসলীলা আপনাদের সবকিছু নষ্ট করে দিয়ে গেছে। তবে আপনারা সম্পূর্ণভাবে আশ্বস্ত থাকতে পারেন যে, এই বিধ্বস্ত বাংলাদেশকে পুনর্গঠনের জন্য জনগণের সাহায্য ও সহযোগিতা নিয়ে আমরা আমাদের সর্বশক্তি নিয়োগ করব।

ইতোমধ্যে কিছুসংখ্যক বিদেশি এজেন্ট ও দুষ্কৃতকারী স্বার্থান্বেষী মহল মানুষের দুঃখ-দুর্দশার সুযোগ নিয়ে মাঠে নামার চেষ্টা করছে। এদের অতীতের কার্যকলাপ আপনারা জানেন। আমার অনুরোধ, আপনারা এই সাম্রাজ্যবাদী দালালদের সম্পর্কে সতর্ক থাকবেন। কিছু কিছু দুষ্কৃতকারী জায়গায় জায়গায় শান্তি-শৃঙ্খলা নষ্ট করার জন্য চেষ্টা করছে। আপনারা তাদের উপর কঠোর দৃষ্টি রাখবেন। সরকার তাদের বিরুদ্ধে প্রয়োজনীয় ব্যবস্থা গ্রহণ করবে।

 

ভায়েরা আমার,

আমি আপনাদের মিথ্যে প্রতিশ্রুতি দেব না। আপনারা জানেন, আমি একবার কোনো অঙ্গীকার করলে নিজের প্রাণের বিনিময়ে হলেও সেটা পালন করতে চেষ্টা করি। আমি বিগত দিনে যে সকল প্রতিশ্রুতি • দিয়েছিলাম সেগুলো পালনের চেষ্টা করেছি। কিন্তু আমি আলাদিনের আশ্চর্য। • প্রদীপ হাতে নিয়ে সরকারের দায়িত্বভার গ্রহণ করিনি যে রাতারাতি সবকিছু ঠিকঠাক করে দেব। সমৃদ্ধির পথে কোনো সংক্ষিপ্ত রাস্তা আমার জানা নেই।

শতাব্দীর শোষণের পুঞ্জীভূত সমস্যা আমাদের সামনে জড়ো হয়ে রয়েছে। এগুলোর সমাধানের উদ্দেশ্যে কঠোর পরিশ্রম ও আরো আত্মত্যাগের জন্য প্রস্তুত থাকতে হবে। তাহলেই আমরা আমাদের স্বপ্নের সোনার বাংলা গড়ার ভিত্তি গড়ে যেতে পারব। আমাদের ভবিষ্যৎ বংশধরেরা শান্তি ও সমৃদ্ধির মধ্যে সেখানে বসবাস করতে পারবে। খোদা আমাদের সহায় আছেন।



জয় বাংলা

সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা

ফাঁসির মঞ্চে যাওয়ার সময় আমি বলব- আমি বাঙালি, বাংলা আমার দেশ, বাংলা আমার ভাষা।

গত ৭ মার্চ এই ঘােড়দৌড় ময়দানে আমি আপনাদের বলেছিলাম, ঘরে ঘরে দুর্গ গড়ে তুলুন; এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম । আপনারা বাংলাদেশের মানুষ সেই স্বাধীনতা এনেছেন। আজ আবার বলছি, আপনারা সবাই একতা বজায় রাখুন। ষড়যন্ত্র এখনও শেষ হয়নি। আমরা স্বাধীনতা অর্জন করেছি। একজন বাঙালিও প্রাণ থাকতে এই স্বাধীনতা নষ্ট হতে দেবে না। বাংলাদেশ ইতিহাসে স্বাধীন রাষ্ট্র হিসেবেই টিকে থাকবে। বাংলাকে দাবিয়ে রাখতে পারে এমন কোনাে শক্তি নেই।

আজ সােনার বাংলার কোটি কোটি মানুষ গৃহহারা, আশ্রয়হারা। তারা নিঃসম্বল। আমি মানবতার খাতিরে বিশ্ববাসীর প্রতি আমার এই দুঃখী মানুষদের সাহায্য দানের জন্যে এগিয়ে আসতে অনুরােধ করছি।

নেতা হিসেবে নয়, ভাই হিসেবে আমি আমার দেশবাসীকে বলছি- আমাদের সাধারণ মানুষ যদি আশ্রয় না পায়, খাবার না পায়, যুবকরা যদি চাকরি বা কাজ না পায়, তাহলে আমাদের এই স্বাধীনতা ব্যর্থ হয়ে যাবে; পূর্ণ হবে না। আমাদের এখন তাই অনেক কাজ করতে হবে। আমাদের রাস্তা-ঘাট ভেঙে গেছে, সেগুলাে মেরামত করতে হবে। অনেকেই আমার বিরুদ্ধে সাক্ষ্য দিয়েছে। আমি তাদের জানি। আপনারা আরও জানেন যে, আমার ফাঁসির হুকুম হয়েছিল। আমার সেলের পাশে আমার জন্যে কবরও খোঁড়া হয়েছিল। আমি মুসলমান। আমি জানি, মুসলমান মাত্র একবারই মরে। তাই আমি ঠিক করেছিলাম- আমি তাদের নিকট নতি স্বীকার করব । ফাঁসির মঞ্চে যাওয়ার সময় আমি বলব- আমি বাঙালি, বাংলা আমার দেশ, বাংলা আমার ভাষা। জয় বাংলা।

১৯৭১ সালের ২৫ মার্চ রাত্রে পশ্চিম পাকিস্তানি সৈন্যদের হাতে বন্দী হওয়ার পূর্বে আমার সহকর্মীরা আমাকে চলে যেতে অনুরােধ করেন। আমি তখন তাদের বলেছিলাম, বাংলাদেশের সাড়ে সাত কোটি মানুষকে বিপদের মুখে রেখে আমি যাব না। মরতে হলে আমি এখানেই মরব। বাংলা আমার প্রাণের চেয়েও প্রিয়। তাজউদ্দীন এবং আমার অন্য সহকর্মীরা তখন কাঁদতে শুরু করেন।

আমার পশ্চিম পাকিস্তানি ভায়েরা, আপনাদের প্রতি আমার কোনাে বিদ্বেষ নেই। আমি চাই আপনারা সুখে থাকুন। আপনাদের সেনাবাহিনী আমাদের অসংখ্য লােককে হত্যা করেছে, আমাদের মা-বােনের মর্যাদাহানি করেছে, আমাদের গ্রামগুলাে বিধ্বস্ত করেছে, তবুও আপনাদের প্রতি আমার কোনাে আক্রোশ নেই। আপনারা স্বাধীন থাকুন, আমরাও স্বাধীন থাকি। বিশ্বের অন্য যে-কোনাে রাষ্ট্রের সাথে আমাদের যে ধরনের বন্ধুত্ব হতে পারে, আপনাদের সাথেও আমাদের শুধুমাত্র সেই ধরনের বন্ধুত্বই হতে পারে। কিন্তু যারা অন্যায়ভাবে আমাদের মানুষদের মেরেছে, তাদের অবশ্যই বিচার হবে। বাংলাদেশে এমন পরিবার খুব কমই আছে, যে পরিবারের লােক মারা যায়নি।

বাংলাদেশ পৃথিবীর দ্বিতীয় বৃহত্তম মুসলিম অধ্যুষিত দেশ। ইন্দোনেশিয়ার পরেই এর স্থান। মুসলিম জনসংখ্যার দিক দিয়ে ভারতের স্থান তৃতীয় ও পাকিস্তানের স্থান চতুর্থ। কিন্তু অদৃষ্টের পরিহাস, পাকিস্তানি সৈন্যবাহিনী ইসলামের নামে এ দেশের মুসলমানদের হত্যা করেছে, আমাদের নারীদের বেইজ্জত করেছে। ইসলামের অবমাননা আমি চাই না। আমি স্পষ্ট ও দ্ব্যর্থহীন ভাষায় বলে দিতে চাই যে, আমাদের দেশ হবে গণতান্ত্রিক, ধর্মনিরপেক্ষ ও সমাজতান্ত্রিক দেশ। এ দেশের কৃষক-শ্রমিক, হিন্দু-মুসলমান সবাই সুখে থাকবে, শন্তিতে থাকবে।

আমি ভারতের প্রধানমন্ত্রী শ্রীমতী ইন্দিরা গান্ধীকে শ্রদ্ধা করি। তিনি দীর্ঘকাল যাবত রাজনীতি করেছেন। তিনি শুধু ভারতের মহান সন্তান পণ্ডিত জওহরলাল নেহরুর কন্যাই নন, পণ্ডিত মতিলাল নেহরুর নাতনিও। তাঁর সাথে আমি দিল্লিতে পারস্পরিক স্বার্থসংশ্লিষ্ট বিষয়গুলো নিয়ে আলাপ করেছি। আমি যখনই চাইব, ভারত বাংলাদেশ থেকে তার সৈন্যবাহিনী তখনই ফিরিয়ে নেবেন। ইতােমধ্যেই ভারতীয় সৈন্যের একটা বিরাট অংশ বাংলাদেশ থেকে ফিরিয়ে নেয়া হয়েছে।

আমার দেশের জনসাধারণের জন্যে শ্রীমতী ইন্দিরা গান্ধী যা করেছেন, তার জন্যে আমি তাকে আন্তরিক ধন্যবাদ জানাই। তিনি ব্যক্তিগতভাবে আমার মুক্তির জন্যে বিশ্বের সকল দেশের রাষ্ট্রপ্রধানের নিকট আবেদন জানিয়েছিলেন। তাঁরা যেন আমাকে ছেড়ে দেয়ার জন্যে ইয়াহিয়া খানকে অনুরােধ জানান। আমি তাঁর নিকট চিরদিন কৃতজ্ঞ থাকব।

প্রায় এক কোটি লােক, যারা পাকিস্তান সেনাবাহিনীর ভয়ে ভারতে আশ্রয় নিয়েছিলেন এবং বাকি যারা দেশে রয়ে গিয়েছিল, তারা সবাই অশেষ দুঃখ-কষ্ট ভােগ করেছে। আমাদের এই মুক্তি সংগ্রামে যারা রক্ত দিয়েছে, সেই বীর মুক্তিবাহিনী, ছাত্র-কৃষক-শ্রমিক সমাজ বাংলার হিন্দু মুসলমান, ইপিআর, পুলিশ, বেঙ্গল রেজিমেন্ট ও অন্য আর সবাইকে আমার সালাম জানাই। আমার সহকর্মীরা, আপনারা মুক্তি সংগ্রাম পরিচালনার ব্যাপারে যে দুঃখ-কষ্ট সহ্য করেছেন, তার জন্যে আমি আপনাদের আন্তরিক অভিনন্দন জানাই। আপনাদের মুজিব ভাই আহ্বান জানিয়েছিলেন আর সেই আহবানে সাড়া দিয়ে আপনারা যুদ্ধ করেছেন, তাঁর নির্দেশ মেনে চলেছেন এবং শেষ পর্যন্ত স্বাধীনতা ছিনিয়ে এনেছেন। আমার জীবনের একমাত্র কামনা, বাংলাদেশের মানুষ যেন তাদের খাদ্য পায়, আশ্রয় পায় এবং উন্নত জীবনের অধিকারী হয়।

পাকিস্তানি কারাগার থেকে আমি যখন মুক্ত হই, তখন জনাব ভুট্টো আমাকে অনুরােধ করেছিলেন, সম্ভব হলে আমি যেন দু'দেশের মধ্যে একটা শিথিল সম্পর্ক রাখার চেষ্টা করি। আমি তাকে বলেছিলাম, আমার জনসাধারণের নিকট ফিরে না যাওয়া পর্যন্ত আমি আপনাকে এ ব্যাপারে। কিছু বলতে পারি না। এখন আমি বলতে চাই, জনাব ভুট্টো সাহেব, আপনারা শান্তিতে থাকুন। বাংলাদেশ স্বাধীনতা অর্জন করেছে। এখন যদি কেউ বাংলাদেশের স্বাধীনতা হরণ করতে চায়, তাহলে সে স্বাধীনতা রক্ষা করার জন্য মুজিব সর্বপ্রথম তার প্রাণ দেবে। পাকিস্তানি সেনাবাহিনী বাংলাদেশে যে নির্বিচার গণহত্যা করেছে, তার অনুসন্ধান ও ব্যাপকতা নির্ধারণের জন্য আমি জাতিসংঘের নিকট একটা আন্তর্জাতিক ট্রাইব্যুনাল গঠনের আবেদন জানাচ্ছি।

আমি বিশ্বের সকল মুক্ত দেশকে অনুরােধ জানাই, আপনারা অবিলম্বে স্বাধীন সার্বভৌম বাংলাদেশকে স্বীকৃতি দিন এবং সত্ত্বর বাংলাদেশকে জাতিসংঘের সদস্য করে নেয়ার জন্য সাহায্য করুন।

জয় বাংলা।

[পাকিস্তানের কারাগার থেকে ফিরে এসে, ১৯৭২ সালের ১০ জানুয়ারি ঢাকার সােহরাওয়ার্দী উদ্যানে বঙ্গবন্ধুর দেওয়া ভাষণের সারসংক্ষেপ] 

জীবনের বিনিময়ে হলেও দেশকে সংকটমুক্ত করতে চাই

আজ থেকে ২৪ বছর আগে স্বাধীন দেশের স্বাধীন নাগরিক হিসেবে মাথা তুলে দাঁড়াবার রঙিন আশায় বুক বেঁধে এমনি করেই একদিন জনগণ ভােট দিয়েছিলেন পাকিস্তানের পক্ষে, কিন্তু দিন না যেতেই দেখেছেন পাকিস্তানের জন্মলগ্নে জনগণের দেয়া সুস্পষ্ট ম্যান্ডেটের প্রতি এদেশের একশ্রেণির নেতার বিশ্বাসঘাতকতার ফলে সব স্বপ্ন তাদের ভেঙে খান খান হয়ে গিয়েছে। কেবল বাংলার সাড়ে সাত কোটি মানুষই নয়, সারাদেশের বারাে কোটি মানুষই আজ ভাগ্যের নির্মম পরিহাসে নিজ দেশে পরবাসী। পরাধীন আমলেও এ চেহারা এদেশের মানুষের ছিল কি-না তা জনগণই তার বিচার করবেন। স্বাধীনতা-উত্তর জীবনে বিগত ২৩টি বছর ধরে সীমাহীন অত্যাচার-নির্যাতন, লাঞ্ছনা-গঞ্জনা, শোষণ ও বঞ্চনা এদেশের মানুষকে পােহাতে হয়েছে, তার সাক্ষী কেবল আমি বা আমার দলই নয়, সাক্ষী প্রত্যেকটি সাধারণ মানুষ। তাদের সন্তান সালাম-বরকত বুকের রক্ত ঢেলে রাজপথে যে সংগ্রামী চেতনায় আমাদের উদ্বুদ্ধ করে গিয়েছিল, তারই সূত্র ধরে এদেশের আরও শত শত সােনার সন্তানের আত্মদানের পরে হাজার হাজার ছাত্র-শ্রমিক-রাজনৈতিক কর্মীর অপরিসীম নির্যাতন ভােগের ফলশ্রুতিতে এদেশের মানুষ আজ তাদের অধিকার ফিরে পেতে চলেছে। জনগণের নিরবচ্ছিন্ন সংগ্রামের সৃষ্ট ফসল হিসেবে এইবারই সর্বপ্রথম দেশের আপামর মানুষের মতামত নিয়ে তাদেরই নির্বাচিত প্রতিনিধিদের দ্বারা দেশের ভাবী শাসনতন্ত্র রচনার দায়িত্ব সমাধার ব্যবস্থা গ্রহণ করা হয়েছে। বিগত দুই যুগের তিক্ত অভিজ্ঞতার পর নির্বাচনের মাধ্যমে জনগণেরই মতামত নিয়ে পাকিস্তানের বুকে শােষণহীন, ইনসাফের সমাজ প্রতিষ্ঠার উপযােগী একটি শাসনতন্ত্র প্রণয়নের যে সুযােগ আজ এসেছে, তার যথাযথ সদ্ব্যবহার ও নির্ভুল প্রয়ােগের উপরই এদেশের আপামর জনসাধারণের ভবিষ্যৎ নির্ভরশীল।

 

ষড়যন্ত্রের রাজনীতি

পাকিস্তানের বিগত তেইশ বছরের ষড়যন্ত্রের রাজনীতির ধারাক্রমে জাতি আজ এক চরম সঙ্কট-সন্ধিক্ষণে এসে দাঁড়িয়েছে। এই সঙ্কট থেকে জাতিকে মুক্ত করার জন্য দেশব্যাপী যে নির্বাচনের প্রস্তুতি চলছে তাকে উপলক্ষ করে প্রতিপক্ষীয় রাজনীতিকরা সেই পুরাতন প্রতিক্রিয়াশীল শােষক সম্প্রদায়ের প্রভুদেরকেই আবার ক্ষমতার আসনে বসাবার জন্য উন্মত্ত হয়ে উঠেছেন। একটু তলিয়ে দেখলেই তাদের এ কারসাজি বুঝা কঠিন নয়। গণবিরােধী প্রতিক্রিয়াশীল শােষণ চক্রের এই বাঙালি দালালরা পাকিস্তানের জন্মাবধি নির্বাচন এড়িয়ে জনগণ থেকে নিজেদেরকে সযত্নে নিরাপদ দূরত্বে সরিয়ে রেখে, কখনাে পশ্চাৎদ্বার দিয়ে, কখনাে বা লাজ-লজ্জার মাথা খেয়ে সরাসরি গিয়ে কুচক্রী ও কায়েমি স্বার্থের সঙ্গে হাত মিলিয়ে গণস্বার্থের সমাধির উপর নিজেদের ভাগ্যের ইমারত গড়েছেন, আবার আন্দোলন দেখলেই পিঠটান দিয়ে আরাম কেদারায় শুয়ে নতুন কোনাে সুযােগের প্রতীক্ষায় দিন গুজরান করেছেন। আমাদের বিরুদ্ধে প্রতিপক্ষের অপপ্রচারের উদ্দেশ্য আর কিছুই নয়। জনগণকে বিভ্রান্ত করে নিজেদের মুরব্বিদের হয়ে গােপন অভিসন্ধি চরিতার্থ করা। কে না জানে যে, এবারকার নির্বাচনের একটি বিশেষ বৈশিষ্ট্য রয়েছে! নির্বাচিত হওয়ার সাথে সাথে জাতীয় পরিষদের সদস্যরা কিংবা কোনাে রাজনৈতিক দল ক্ষমতার মসনদে গিয়ে বসে পড়বেন, সে সুযােগ সেখানে নেই। ১২০ দিনের মধ্যে শাসনতন্ত্র প্রণয়নই হবে নির্বাচিত প্রতিনিধিদের কাজ। শাসনতন্ত্র প্রণয়ন সমাপ্ত করার পরই কেবল উঠতে পারে মসনদে বসার প্রশ্ন, তার আগে কখনােই নয়। নির্ধারিত মেয়াদের আগে শাসনতন্ত্র তৈরির কাজ সমাধা করতে না পারলে দেশ বিপর্যয়ের কোনাে অতল গহ্বরে নিক্ষিপ্ত হবে তা ভাবতেও দেশপ্রেমিক মাত্রেরই গা শিউরে উঠার কথা। এতে বিচলিত বােধ করবেন না কেবল তারাই যারা ষড়যন্ত্রের মাধ্যমে জনগণকে দূরে সরিয়ে রেখে অনিয়মতান্ত্রিক পদ্ধতিতে, ক্ষমতায় বহাল হওয়ার খােয়াব দেখেন অথবা সে কাজে সিদ্ধহস্ত। 

 

জনগণের ইচ্ছাই শেষ কথা

আওয়ামী লীগ জনগণের ইচ্ছা-অনিচ্ছায় বিশ্বাসী, আর বিশ্বাসী বলেই তাদের হয়ে জন্মাবধি তারা সংগ্রাম করে এসেছে। জনগণের অভিরুচি অনুযায়ী দেশ শাসিত হউক, এই কামনাই তাদের সংগ্রামী চেতনার মূল উৎস। তাই পাকিস্তানের জন্মলগ্নেই জনগণের সুস্পষ্ট ম্যান্ডেটের প্রতি বিশ্বাসঘাতকতার মাধ্যমে দেশকে যখন বিপথে পরিচালিত করার ষড়যন্ত্র হয়, তখন তা নস্যাৎ করার জন্য তারা দেশব্যাপী জাতীয় ভিত্তিক সাধারণ নির্বাচন চেয়েছে। আর জনগণের প্রতি আস্থাহীন, দেশ ও দেশের সম্পদ লুট করে ভাগ্য গড়ার নীতিতে বিশ্বাসী আমাদের প্রতিপক্ষীয় একশ্রেণির রাজনীতিকরা কায়েমি স্বার্থ, আমলাতন্ত্র ও পশ্চিমাঞ্চলের সামন্ত নেতৃত্বে জোতদার, জায়গিরদারদের সাথে হাত মিলিয়ে দেশব্যাপী সাধারণ নির্বাচন অনুষ্ঠানের সব প্রচেষ্টাই এ যাবত নস্যাৎ করে এসেছেন। আজও সে চেষ্টার বিরাম নেই। সুজলা-সুফলা, শস্য-শ্যামলা এই সােনার বাংলাকে শোষণের চারণক্ষেত্রে পরিণত করার দুরভিসন্ধিতে মেতে নেপথ্যের একশ্রেণির কুচক্রীরা যে মতলব এঁটেছিল, এই বাংলার মীর জাফররাই' বার বার সে মতলবের বাস্তবায়নে প্রধান হাতিয়ার হয়ে কাজ করে এসেছে, আর তাই এদেশের বারাে কোটি মানুষের আজ এ দুরবস্থা। ১৯৫৪ সালের ঐতিহাসিক নির্বাচনে কায়েমি স্বার্থ, আমলাতন্ত্র ও পশ্চিমাঞ্চলের সামন্তবাদী নেতৃত্বের চক্র ও চক্রান্তের প্রতিভূস্থানীয় যে মুসলিম লীগকে বাংলার বুক থেকে সমূলে উচ্ছেদ করা হয়েছিল, কয়েকটি মাস না যেতেই বাংলার কোনাে সে ছদ্মবেশী সু-সন্তানরা সেই মুসলিম লীগ চক্রের সাথেই রাতারাতি হাত মিলিয়ে বাংলার সাত কোটি মানুষের স্বার্থবিরােধী শাসনতন্ত্র রচনায় মত্ত হয়েছিলেন, তাও কারও অজানা নয়। পরবর্তীকালে দেশে জাতীয় ভিত্তিতে সাধারণ নির্বাচনের প্রস্তুতিপর্বে রাতের অন্ধকারে ক্ষমতা দখল করে ফিল্ড মার্শাল আইয়ুব খান যখন এদেশের বারাে কোটি মানুষের শত অধিকার ছিনিয়ে নিয়ে দেশব্যাপী কবরে শান্তি' প্রতিষ্ঠায় যত্নবান হয়েছিলেন, মােনেম খা জাতীয় বাংলার কোনাে সে মীরজাফর সেই স্বৈরাচারী শাসকের গললগ্ন হয়ে সােনার বাংলাকে অপর অঞ্চলের উপনিবেশ তথা শুশানে পরিণত করার চক্রান্ত বাস্তবায়নের পবিত্র দায়িত্ব পালনে সদা সচেষ্ট ছিলেন, যে কাহিনিরও পুনরাবৃত্তির প্রয়ােজন করে না।

 

বাংলার করুণ ইতিহাস

তাই বলি, বাংলা আর বাঙালির ইতিহাস- সিরাজউদ্দৌলা বনাম মীরজাফরের ইতিহাস, বাংলার ইতিহাস- বাংলার আপামর মানুষ বনাম জনাব মােনেম খাঁদেরই ইতিহাস। এ ইতিহাস বড় করুণ, বড় মর্মন্তুদ। এ ইতিহাস আবার গৌরবদীপ্তও বটে। বাংলার কচি-প্রাণ সালাম-বরকতের তপ্ত তাজা রক্তের পিচ্ছিল পথে নূরুল আমীনের, আর সার্জেন্ট জহুর-মনুমিয়া-আসাদ-শম্ভ আলাউদ্দিন আর আনােয়ারাদের শােকসন্তপ্ত মাতা-পিতা-ভ্রাতা-ভগিনীর তপ্ত অশ্রুর রােষানলে মােনেম খাদের ক্ষমতার আসনচ্যুতিও এদেশের ইতিহাসের কত গৌরবােজ্জ্বল অধ্যায়। তবু শিক্ষা তাদের হয়নি। হয়তাে বা অতীতে যারা ইসলামের দোহাই দিয়ে এ দেশকে কায়েমি স্বার্থের অবাধ শােষণ ক্ষেত্রে পরিণত করে রেখেছিলেন আপনি, আমিও সে ইতিহাস থেকে কোনাে শিক্ষা নিতে পারিনি। সে শিক্ষা যদি তাদের হতাে; অথবা দেশবাসী যদি তা থেকে কোনাে শিক্ষা গ্রহণে সক্ষম হতেন তাহলে ১৯৬৯-এর প্রচণ্ড গণ-অভ্যুত্থানের মুখে সেদিন যারা নিজ নাম-ঠিকানা গােপন করে পালিয়ে বেড়াতে বাধ্য হয়েছিলেন, তাঁরা আজ আবার তাদেরই কথিত এদেশের গরু-ছাগলের দরবারে ভােটপ্রার্থী হন বা হতে পারেন কোন দুঃসাহসে! আমার বিচারে বাংলার সাড়ে সাত কোটি মানুষের বিচার-বুদ্ধির প্রতি এ এক বিরাট চ্যালেঞ্জ, এক মহা অগ্নি-পরীক্ষা। এ চ্যালেঞ্জের জবাব জনসাধারণ কীভাবে দিবেন, এ অগ্নি-পরীক্ষায় কীভাবেই বা তারা উত্তীর্ণ হতে চান, তা তাঁদেরই বিবেচ্য।

তবে আমি যা বুঝি, আমার দলীয় সহকর্মীরা যা বুঝেন অথবা এদেশের সংগ্রামী ছাত্র, কৃষক ও শ্রমিক সমাজ যা বুঝেন, এক কথায় তা হলাে এই যে, এবারকার সাধারণ নির্বাচনই বাংলার সাড়ে সাত কোটি তথা সারাদেশের বারাে কোটি মানুষের ভাগ্য নির্ধারণের প্রথম ও শেষ সুযােগ। গডড়ালিকা প্রবাহে গা ভাসিয়ে দিয়ে কেউ যদি ভেবে থাকেন ভবিষ্যৎ বংশধরদের নিরাপত্তার নিশ্চয়তা বিধানে তিনি সক্ষম হবেন, তবে ভুল করবেন নিঃসন্দেহে। আর সে ভুলের প্রায়শ্চিত্ত হয়তাে বা কোনােদিনই আর সম্ভব হয়ে উঠবে না। জনগণের এত দিনের সংগ্রাম, সাধনা, ত্যাগ ও তিতিক্ষার পর দেশের শাসনতন্ত্র প্রণয়নের দায়িত্ব ও সুযােগ আবারও যদি সাধারণ মানুষের স্বাধীনতা, অর্থনৈতিক অধিকার এবং গণতান্ত্রিক নীতিবিরােধী সেই একই পুঁজিবাদী, ধনকুবের, দুর্নীতিপরায়ণ, স্বার্থশিকারী, আমলাতন্ত্র বা একনায়কত্ববাদের হাতে চলে যায় তাহলে দেশ ও দশের সর্বনাশ অবধারিত। আর বয়স্ক ভােটাধিকার ভিত্তিক আসন্ন জাতীয় নির্বাচনকালে জনগণ ভােটাধিকারটুকুর যথাযথ সদ্ব্যবহার ও নির্ভুল প্রয়ােগের মাধ্যমে কুচক্রীদের হাত থেকে সে দায়িত্ব ও সুযােগ যদি ছিনিয়ে আনতে পারেন তবেই দেশ ও দশের কল্যাণ । এই কারণেই আওয়ামী লীগ আসন্ন নির্বাচনে অংশগ্রহণের সিদ্ধান্ত নিয়েছে এবং জাতীয় পরিষদে বাংলাদেশের প্রতিটি আসনে প্রার্থী দাঁড় করিয়েছে।

 

মুক্তকণ্ঠের আওয়াজ চাই

ভুললে চলবে না যে, পাকিস্তানে এবারই সর্বপ্রথম জনগণের সত্যিকার প্রতিনিধিদের দ্বারা এ দেশের মানুষের ভাগ্য নিয়ন্ত্রণের মূল সম্পদ শাসনতন্ত্র রচিত হতে চলেছে। বাংলাকে শােষণের হাত থেকে বাঁচাতে হলে, এ দেশের বারাে কোটি মানুষকে সত্যিকার মুক্তির সন্ধান দিতে হলে চাই মুক্তকণ্ঠের আওয়াজ- সে আওয়াজ তুলতে হবে বাংলারই জনপ্রতিনিধিদের। পশ্চিম পাকিস্তানের অসহায় মানুষের ভােটে যারা নির্বাচিত হয়ে আসবেন তাদের অধিকাংশই জীবনে সামন্ত স্বার্থেরই প্রতিভূ।

তাদের কণ্ঠে কখনাে দেশের কৃষক শ্রমিক তথা সর্বহারা মানুষের স্বার্থের কথা ধ্বনিত হতে পারে না। বরং নিজেদের স্বার্থেই তারা চাইবেন গণস্বার্থকে দাবিয়ে রাখতে। জাতীয় পরিষদে তাদেরকে মােকাবিলা করে এদেশের আপামর মানুষের স্বার্থ ও অধিকার ছিনিয়ে এনে পাকাপাকিভাবে শাসনতন্ত্রে স্থান দেয়ার নিশ্চয়তা দিতে পারে কেবল বাংলার মানুষের নির্বাচিত প্রতিনিধিদের ঐক্য। ভিন্ন ভিন্ন দলের পৃথক চিন্তাধারার প্রতিনিধিদের কণ্ঠে বেসুরাে আওয়াজ উঠতে বাধ্য। তার উপর রয়েছে। বাংলার মীরজাফরদের ভূমিকা। ইতােমধ্যেই অন্যান্য রাজনৈতিক দল কেউ একশত, কেউ বা ৩০/৪০টি আসনে দলীয় প্রার্থী দাঁড় করিয়েছেন। একটু লক্ষ্য করলেই দেখা যাবে এসব দলের সব কয়টিরই শিকড় পশ্চিম পাকিস্তানে। বাংলাদেশের জন্য তাদের এমনই দরদ যে, পশ্চিম পাকিস্তানে সংখ্যাগরিষ্ঠতা অর্জনের জন্য আপ্রাণ প্রয়াস পেলেও, বাংলাদেশের বেলায় ‘যে কয়টি আসন পাওয়া যায় ভালাে এই নিয়মেই তারা নির্বাচনে নামছেন। তারা যে বাংলার তথা আপামর জনসাধারণের ভাগ্য নিয়ন্ত্রণের দায়িত্ব গ্রহণে ইচ্ছুক নয়, তার সবচাইতে বড় প্রমাণ তারা নির্বাচনে বাংলাদেশে সংখ্যাগরিষ্ঠতা অর্জনের কোনাে চেষ্টাই করতে চান না। তারা জানেন, যেন তেন প্রকারে গুটিকয়েক আসন যদি তারা এখান থেকে পার করিয়ে নিতে পারেন তাহলে তাদেরকে বগলদাবা করে যেকোনাে সিদ্ধান্ত গ্রহণের ব্যাপারে বাংলাকে সংখ্যালঘু করে নিজেদের স্বার্থ আদায়ের পথ ঠিকই করে নিতে পারবেন । এ দুরভিসন্ধি সম্পর্কে তাই বাংলার মানুষকে সজাগ থাকতে হবে।

 

সত্যের ভিত্তিতে ছয় দফা

আরেকটি প্রশ্ন হলাে, নির্বাচনকে সামনে রেখে আজ অনেক দলই বাংলার জন্য কুম্ভীরা বর্ষণ করে চলেছেন। কিন্তু কীভাবে দেশের দু'অঞ্চলের মধ্যকার অর্থনৈতিক বৈষম্য দূর হবে, কী করে পশ্চিম পাকিস্তানের ক্ষুদ্রতর প্রদেশগুলির মানুষের স্বার্থ সংরক্ষিত হবে, তার কোনাে কর্মসূচিই জনসাধারণের সামনে তারা ঘােষণা করেননি। ব্যক্তিগত স্বার্থের রাজনীতি আওয়ামী লীগ করে না। রাজনীতির অঙ্গনে ঢাক ঢাক গুড় গুড় নীতিতেও আমরা বিশ্বাসী নই। তাই, জনগণের জন্য আমরা যা চাই তা সুস্পষ্ট ভাষায় সরাসরি ঘােষণা করি। এ কারণে আমাদের বহু নির্যাতনও পােহাতে হয়, কখনাে রাষ্ট্রদ্রোহী", কখনাে 'বিচ্ছিন্নতাবাদী আবার কখনাে বিদেশি চরের আখ্যাও আমাদের পেতে হয়েছে। তবু জনগণের জন্য যা সত্য ও সুন্দর বলে জেনেছি তা থেকে আমরা কখনাে বিচ্যুত হইনি। রক্তচক্ষুর সামনে। সত্যকে বর্জন করিনি— রক্তচক্ষু দিয়েই তার জবাব দিয়েছি। দীর্ঘ তেইশ। বছর অত্যাচার, নির্যাতন, শাসন, শােষণ আর বঞ্চনার তিক্ত অভিজ্ঞতার আলােকে বিচার করে সর্বশেষ কর্মসূচি হিসাবে আমার দল ৬ দফাকে জাতির সামনে পেশ করেছে। এদেশের সংগ্রামী ছাত্র সমাজও ৬ দফার সারবত্তা অনুধাবন করে তাদের ১১ দফা কর্মসূচিতে ৬ দফাকে স্থান দিয়ে সংগ্রাম করে চলেছে। পাকিস্তানের ১২ কোটি মানুষের সত্যিকার মুক্তিচিন্তার স্বর্ণফসল হিসেবে কাউন্সিল অধিবেশনে ও কর্মীসমাজে সর্বসম্মতিক্রমে গৃহীত হয় ৬ দফা। এই কর্মসূচিকে আওয়ামী লীগ কারও উপর জোর করে চাপিয়ে দিতে চায়নি। ৬ দফার গুণাগুণ বিচারের ভার আমরা জনগণের উপরই ছেড়ে দিয়েছি। ৬ দফা বাংলার শ্রমিক-কৃষক-মজুর-মধ্যবিত্ত তথা আপামর মানুষের মুক্তির সনদ, ৬ দফা শােষকের হাত থেকে শােষিতের অর্থনৈতিক, সামাজিক ও রাজনৈতিক অধিকার ছিনিয়ে আনার হাতিয়ার, ৬ দফা মুসলিম-হিন্দু-খ্রিষ্টান-বৌদ্ধদের নিয়ে গঠিত বাঙালি জাতির স্বকীয়। মহিমায় আত্মপ্রকাশ আর নির্ভরশীলতা অর্জনের চাবিকাঠি, ৬ দফা বাঙালির আত্মমর্যাদায় সম্মানজনক আত্মপ্রতিষ্ঠার দাবি, ৬ দফার সংগ্রাম আমাদের জীবন-মরণের সংগ্রাম। তাই এবারকার নির্বাচনে আমার দলের জয়ের অর্থ ৬ দফারই জয় আর ৬ দফার জয়ের অর্থ এদেশের লাঞ্ছিত ও বঞ্চিত সাধারণ মানুষের মুক্তি সংগ্রামের জয়। 

 

লেবেলসর্ব ইসলাম নয়

আমাদের বিরুদ্ধে অপপ্রচার করা হচ্ছে, আমরা ইসলামে বিশ্বাসী নই। একথার জবাবে আমাদের সুস্পষ্ট বক্তব্য লেবেলসর্বস্ব ইসলামে আমরা বিশ্বাসী নই। আমরা বিশ্বাসী ইনসাফের ইসলামে। আমাদের ইসলাম হজরত রসুলে করীম (সঃ)-এর ইসলাম, যে ইসলাম জগৎবাসীকে শিক্ষা দিয়েছে ন্যায় ও সুবিচারের অমােঘ মন্ত্র। ইসলামের প্রবক্তা সেজে পাকিস্তানের মাটিতে বরাবর যারা অন্যায়, অত্যাচার, শােষণ, বঞ্চনার পৃষ্ঠপােষকতা করে এসেছেন, আমাদের সংগ্রাম সেই মােনাফেকদেরই বিরুদ্ধে। যে দেশের শতকরা ৯৫ জনই মুসলমান সে দেশে ইসলাম বিরােধী আইন পাসের সম্ভাবনার কথা ভাবতে পারেন কেবল তারাই ইসলামকে যারা ব্যবহার করেন দুনিয়াটা ফায়স্থা করে তােলার কাজে।

কথা তােলা হয়েছে যে, নির্বাচনি ঐক্যজোটে সম্মত না হয়ে আমরা বাংলার স্বার্থেরই ক্ষতি করছি। এর উত্তর হলাে : বাংলার স্বার্থের নিশ্চয়তা বিধানের জন্য আমরা নির্বাচনি ঐক্যজোটে আর বিশ্বাসী নই। অতীতে বহুবার, এমনকি ১৯৫৪ সালে ঐক্যজোট গঠনের তিক্ত অভিজ্ঞতা আমাদের রয়েছে। বাংলার মানুষ গভীর আশায় বুক বেঁধে যুক্তফ্রন্টকে জয়যুক্ত করেছিল, কিন্তু আমরা দেখেছি যুক্তফ্রন্টের নাম নিয়েই আওয়ামী লীগ সদস্যরা ছাড়া আর সব অঙ্গ দলের সদস্যরাই কেন্দ্রের সেই ধিকৃত দলটিতেই ভিড়ে গিয়েছেন, যে দলকে দু'দিন আগে বাংলার আপামর মানুষ বাংলার মাটি থেকে সমূলে উৎখাত করেছে। ফলত সর্বনাশ হয়েছে বাংলার আর বাঙালির, সর্বনাশ হয়েছে এদেশের কোটি মানুষের। তাই এবার আর আমরা ভিন্ন চিন্তাদর্শের মানুষের সাথে ঐক্যজোট গঠন করে সেই ভুলের পুনরাবৃত্তি করতে চাইনে। এবার আমাদের কথা হলাে কর্মসূচি বলতে কিছু থেকে থাকলে তার ভিত্তিতে জনগণের দরবারে যান, জনগণ আপনাকে গ্রহণ করলে জাতীয় পরিষদে গিয়ে প্রয়ােজন হলে আপনার সাথে ঐক্যজোট গঠন করব, এখন নয়।

 

আমার জীবনের স্বপ্ন

জাতির এ মহাসন্ধিক্ষণে বাংলার জননায়ক শেরে বাংলা পরলােকে, হােসেন শহীদ সােহরাওয়ার্দীও আজ আমাদের মাঝে সেই । মানিক ভাই-এর ক্ষুরধার লেখনীও আজ চিরতরে স্তব্ধ। প্রাচীন নেতাদের মধ্যে যারা বেঁচে আছেন তাঁরা অতীতের নিয়মে এখনও পশ্চিমাঞ্চলের সেই কায়েমি স্বার্থের কাছে নিজেদের বিকিয়ে রেখেছেন, নয়তাে নির্জীব নিষ্কর্মা হয়ে বসে পড়েছেন, অন্যের সলা-পরামর্শে বশীভূত হয়ে কথায় ও কাজে ভারসাম্য হারিয়ে ফেলেছেন। শত প্রতিকূলতার মুখে গর্দান খাড়া রেখে কথা বলার মতাে নেতৃত্বের আজ বড় অভাব। নিজের সীমাবদ্ধ সামর্থ্যে দেশবাসীর খেদমত করতে গিয়ে অতীতে বহু পরীক্ষার আমাকে সম্মুখীন হতে হয়েছে। আমার সংগ্রামী জীবনের স্বপ্ন ও সাধনার আলােকে বিচার করে নিশ্চিতই আজ আমি বুঝতে পারছি ভাগ্যাহত বাংলার এদেশের আপামর তথা সাধারণ মানুষের চাওয়া-পাওয়ার বাসনাকে সার্থক রূপ দেওয়ার যে বিরাট গুরুদায়িত্ব আজ আমাদের সামনে, সে দায়িত্ব আজ আমাকেই স্কন্ধে তুলে নিতে হচ্ছে। এদেশের ভাগ্যাহত মানুষের ভাগ্য প্রণয়নের দায়িত্ব বাংলার মাটি হতে অঙ্কুরিত আওয়ামী লীগকেই গ্রহণ করতে হবে। আমি ও আমার দল সে দায়িত্ব গ্রহণে সম্পূর্ণ প্রস্তুত, কেবল প্রয়ােজন জনগণের দোয়া আর শুভেচ্ছা যা কি-না আমাদের এবারের চলার পথে একমাত্র পাথেয়।

ব্যক্তিগত কৈফিয়ত হিসেবে জনগণের খেদমতে একটিই মাত্র আমার বক্তব্য : নিজের জীবনের বিনিময়ে যদি এদেশের ভাবী নাগরিকদের জীবনকে কণ্টকমুক্ত করে যেতে পারি, আজাদী আন্দোলনের সূচনাতে এদেশের মানুষ মনের পটে যে সুখী-সুন্দর জীবনের ছক এঁকেছিল, সে স্বপ্নের বাস্তব রূপায়ণের পথ কিছুটাও যদি প্রশস্ত করে যেতে পারি, তাহলেই আমার সংগ্রাম সার্থক মনে করব।

আমি ক্ষমতার প্রত্যাশী নই। তবু আমার প্রতিপক্ষেরা আমাকে এ অপবাদ দিয়ে চলেছেন। বিগত ২৩ বৎসর ধরে ক্ষমতার আসন আমি কবে কখন আঁকড়ে ধরেছি তার বিবরণ তারা দেন না। বিগত গােল টেবিল বৈঠকের সময় আমাকে প্রধানমন্ত্রীত্বের পদ গ্রহণের প্রস্তাব দেওয়া হয়েছিল। আমি তা দু'পায়ে ঠেলে দিয়েছি। এতে আমার প্রতিপক্ষের বন্ধুদের অনেকে রুষ্টও হয়েছেন। কিন্তু ব্যক্তিগত লাভালাভ বা স্বার্থের বখরায় শরিক হয়ে দেশবাসীর স্বার্থ জলাঞ্জলি দেয়া আমার রাজনীতির লক্ষ্য কোনােদিন ছিল না, আজও নাই। তাই রুষ্ট হলেও প্রধানমন্ত্রীত্বের প্রলােভনের মুখে বাংলা ও বাঙালির স্বার্থের প্রশ্নে নিজ বিবেককে আমি বিকিয়ে দিতে চাইনি। তাদের দৃষ্টিতে এ আমার অপরাধ হতে পারে; কিন্তু আমার মনে হয়, দেশবাসীর দৃষ্টিতে নয়।

 

লােকশক্তির প্রত্যাশী

ক্ষমতার প্রত্যাশী আমি নই, তবে শক্তির প্রত্যাশী আমি বটে- কায়েমি স্বার্থসম্পন্ন অনিচ্ছুক মহলের হাত থেকে দেশবাসীর স্বার্থ ছিনিয়ে আনতে শক্তি আমরা চাই-ই চাই। সে শক্তি জোগাতে পারেন কেবল জনগণই। এ কারণে জনগণের খেদমতে একটিই মাত্র আমার প্রার্থনা : জাতীয় পরিষদে দাঁড়িয়ে বাংলার মানুষের হয়ে এক কণ্ঠে আওয়াজ তুলে বাংলা ও বাঙালির স্বার্থ ও অধিকার যাতে আমরা আদায় করে আনতে পারি, তার জন্য জাতীয় পরিষদে বাংলার ১৬৯টি আসনের প্রত্যেকটি আসনে জনগণ আওয়ামী লীগ মনােনীত প্রার্থীকেই ভােট দিয়ে জয়যুক্ত করুন। কারণ জনগণের শাসনতন্ত্র চাহিদামতাে পাস করিয়ে আনতে হলে অনিচ্ছুক প্রতিপক্ষের মােকাবিলায় আমার চাই নির্ভেজাল সংখ্যাগরিষ্ঠতা। এই সংখ্যাগরিষ্ঠতাই হচ্ছে গণতান্ত্রিক আন্দোলনে বিজয়ের চাবিকাঠি। এই সংখ্যাগরিষ্ঠতা যদি তারা আমাকে জাতি, ধর্ম ও দলমত নির্বিশেষে দেন, তাহলে আমি ওয়াদা দিচ্ছি তাদের স্বার্থ ও অধিকার আমি আদায় করে আনবই। আর যদি আপনাদের বিচারে ভুল হয়, আবার যদি পার্লামেন্ট গিয়ে ভিন্ন ভিন্ন মতাদর্শের দরুন বাংলার প্রতিনিধিরা দলে দলে ভাগ হয়ে বসে বেসুরাে আওয়াজ তুলেন, তাহলে হাতে পেলেও সবই আমাদের নাগালের বাইরে চলে যাবে, আর তার অর্থ হবে এদেশের বারাে কোটি মানুষ ও তাদের ভবিষ্যৎ বংশধরদের সর্বনাশ । এ সর্বনাশে আপনি আমি জ্ঞানত শরিক হতে পারি কি-না, তা বিচারের ভার আপনাদের উপরই আমি ছেড়ে দিচ্ছি।

বাংলার মীরজাফরদের সম্পর্কে আমি আপনাদের সজাগ করে দিয়ে এই কথাই বলতে চাই যে, তেইশটি বছরের অত্যাচার, অবিচার, শােষণ ও শাসনে বাংলার মানুষ আজ নিঃস্ব, সর্বহারা। ক্ষুধায় তাদের অন্ন নেই, পরনে নেই বস্ত্ৰ, সংস্থান নেই বাসস্থানের। বাংলার অতীত আজ লুপ্ত, বর্তমান অনিশ্চিত, ভবিষ্যৎ অন্ধকার। জাতির এহেন দুর্দিনে বাংলার ভবিষ্যৎ সন্ত নিদের বাঁচাবার দায়িত্ব আপনার। জাতীয় জীবনের বৃহত্তর ক্ষেত্রে এ দায়িত্ব পালনের সুযােগ যদি আপনারা আমাকে ও আওয়ামী লীগকে দেন তাহলে এদেশের কৃষক-শ্রমিক-ছাত্র-মধ্যবিত্ত, যারা আজ সর্বস্ব হারিয়ে রিক্ত ও শূন্য হস্ত, তাদের মুখে ইনশাআল্লাহ আমরা হাসি ফুটাতে পারব এ বিশ্বাস আমাদের আছে। বাংলার সকল অধিবাসী- সে সংখ্যাগুরুই হউক বা সংখ্যালঘুই হউক সকলকেই আজ দেশাত্মবােধ নিয়ে জেগে উঠতে হবে, মরণপণ করে বাংলার মান-ইজ্জত রক্ষার জন্যে এগিয়ে আসতে হবে। গড্ডালিকা প্রবাহে গা ঢেলে দিয়ে আজও যারা ঘুমিয়ে আছেন তাদেরকে এবার ডাক দিয়ে কেবল বলে যেতে চাই : জাগাে বাঙালি জাগে। তােমাদের জাগরণেই এদেশের বারো কোটি মানুষের মুক্তি।

সামন্ত নেতৃত্ব-লাঞ্ছিত পশ্চিম পাকিস্তানের আপামর মানুষও আজ তােমাদের দিকেই তাকিয়ে আছে। তােমরা তাদের নিরাশ করাে না।

জয় জনগণের জয় ।

জয় বাংলার জয় !!

 

সকলের সমান অধিকার, সকলের প্রতি বন্ধুত্ব

যে সংকট আজ জাতিকে গ্রাস করতে চলেছে তার প্রথম কারণ, দেশবাসী রাজনৈতিক অধিকার থেকে বঞ্চিত। দ্বিতীয়, জনগণের এক বিরাট সংখ্যাগরিষ্ঠ অংশ অর্থনৈতিক বৈষম্যের কালে পতিত। তৃতীয়, অঞ্চলে অঞ্চলে ক্রমবর্ধমান অর্থনৈতিক বৈষম্যের জন্য সীমাহীন অবিচারের উপলব্ধি জন্মেছে। প্রধানত এগুলােই বাঙালিদের ক্ষোভ ও অসন্তোষের কারণ। পশ্চিম পাকিস্তানের অবহেলিত মানুষেরও আজ একই উপলব্ধি।

আওয়ামী লীগের মেনিফেস্টোতে এসব মৌলিক সমস্যা সমাধানের একটা সুস্পষ্ট পথ নির্দেশ করা হয়েছে। দেশে প্রকৃত প্রাণবন্ত গণতন্ত্র প্রতিষ্ঠা করতেই হবে। সেই গণতন্ত্র মানুষের সকল মৌলিক স্বাধীনতা শাসনতান্ত্রিকভাবে নিশ্চিত করা হবে। আমাদের মেনিফেস্টোতে রাজনৈতিক দল, শ্রমিক সংস্থা, স্থানীয় স্বায়ত্তশাসিত প্রতিষ্ঠানের সুষ্ঠু বিকাশের রূপরেখা নির্দেশ করা হয়েছে। সংবাদপত্র ও শিক্ষার পূর্ণ স্বাধীনতায় আমরা বিশ্বাসী। সমাজে ক্যান্সারের মতাে যে দুর্নীতি বিদ্যমান, তাকে নির্মূল করতে আমরা দৃঢ় সংকল্পবদ্ধ।

 

অসহনীয় অবিচার

বর্তমান অর্থনৈতিক ব্যবস্থায় শােষণ ও অবিচারের যে অসহনীয় কাঠামাে সৃষ্টি করা হয়েছে, অবশ্যই তার আমূল পরিবর্তন সাধন করতে হবে। জাতীয় শিল্প সম্পদের শতকরা ৬০ ভাগের অধিক আজ দু'ডজন পরিবার করায়ত্ত করেছে। ব্যাংকিং সম্পদের শতকরা ৮০ ভাগ এবং বীমা সম্পদের শতকরা ৭৫ ভাগ এ দুই ডজন পরিবারের কুক্ষিগত। ব্যাংকের লগ্নিকৃত অর্থের শতকরা ৮২ ভাগ আজ মােট জমাকারীদের মাত্র শতকরা ৩ জনের মধ্যে সীমাবদ্ধ। দেশে যে করপ্রথা কায়েম রয়েছে, তা বিশ্বের সবচাইতে পশ্চাৎমুখী ব্যবস্থা। বিশ্বের উন্নয়নশীল দেশগুলিতে যখন প্রত্যক্ষ করের মাধ্যমে মােট জাতীয় উৎপাদনের শতকরা ৬ ভাগ আদায় করা হয়, সেক্ষেত্রে আমাদের দেশে প্রত্যক্ষ করের মাধ্যমে মােট জাতীয় উৎপাদনের শতকরা ২ ভাগ অর্থ আদায় হয়। অপর পক্ষে, লবণের মতাে অত্যাবশ্যকীয় দ্রব্যাদির ওপরও নিপীড়নমূলক পরােক্ষ কর বসানাে হয়েছে। সংরক্ষিত বাজার, ট্যাক্স হলিডে, বােনাস ভাউচারের বিপুল পরিমাণে সাবসিডি প্রদান এবং কৃত্রিমভাবে নিম্নহারে বিদেশি মুদ্রার ঋণ, অর্থ বরাদ্দ প্রভৃতি ব্যবস্থা একচেটিয়াবাদ ও কার্টেল প্রথার সুযােগ করে দিয়েছে।

ছিটেফোটা ভূমি সংস্কার সত্ত্বেও সামন্ত প্রভুরা রাজকীয় ঐশ্বর্যের অধিকারী রয়েছেন। তাঁরা সীমাহীন সুযােগ-সুবিধা ভােগ করছেন। তাঁদের সমৃদ্ধি ক্রমাগত বেড়ে চলেছে। কিন্তু তারই পাশাপাশি অসহায় দরিদ্র কৃষকের অবস্থার দিন দিন অবনতি ঘটেছে। কেবলমাত্র বেঁচে থাকার তাগিদে জনসাধারণ দিনের পর দিন গ্রাম ছেড়ে শহরে চলে আসছে। সরকারি পরিসংখ্যান অনুযায়ী দেশের মোট শ্রমশক্তির এক-পঞ্চমাংশ অর্থাৎ প্রায় ৯০ লক্ষ শ্রমজীবী মানুষ আজ বেকার। জীবনযাত্রার দ্রুত ব্যয় বৃদ্ধির সম্পূর্ণ চাপ এসে পড়েছে শিল্প-শ্রমিক ও মেহনতি সম্প্রদায়ের ওপর। মুদ্রা মজুরি যা বাড়ছে, তার তুলনায় জীবনযাত্রার ব্যয় দ্রুতগতিতে বেড়ে চলেছে। জীবনযাত্রার সীমাহীন ব্যয় বৃদ্ধির চাপ স্কুল-কলেজের শিক্ষক, স্বল্প বেতনভুক্ত কর্মচারী, বিশেষ করে চতুর্থ শ্রেণির সরকারি কর্মচারীরা আজ হাড়ে হাড়ে উপলব্ধি করছেন।

 

ভয়াবহ বৈষম্য

অর্থনৈতিক বৈষম্যের ভয়াবহ চিত্রের দিকে তাকালে দেখা যাবে গত বাইশ বছরে সরকারি রাজস্ব খাতের মােট ব্যয়ের মাত্র পনেরাে শত কোটি টাকার মতাে (মােট ব্যয়ের এক-পঞ্চমাংশ) এই বাংলায় খরচ করা হয়েছে। অথচ এর পাশাপাশি পশ্চিম পাকিস্তানে খরচ করা হয়েছে পাঁচ হাজার কোটি টাকারও বেশি। দেশের সর্বমােট উন্নয়ন ব্যয় খাতে বাংলায় মােট ব্যয়ের এক-তৃতীয়াংশ অর্থাৎ মাত্র তিন হাজার কোটি টাকা ব্যয় হয়েছে। বিশ বছরে পশ্চিম পাকিস্তান মাত্র তেরাে শত কোটি টাকার বৈদেশিক মুদ্রা আমদানি করেছে। বাংলার তুলনায় পশ্চিম পাকিস্তানে তিনগুণ বেশি বিদেশি দ্রব্য আমদানি করা হয়েছে। নিজস্ব বিদেশি মুদ্রা আয়ের চাইতেও পশ্চিম পাকিস্তান বাড়তি দু'হাজার কোটি টাকা মূল্যের বিদেশি দ্রব্য আমদানি করতে পেরেছে। তার কারণ বাংলায় অর্জিত পাঁচশাে কোটি টাকার বিদেশি মুদ্রা পশ্চিম পাকিস্তান কুক্ষিগত করেছে। তার উপরেও সর্বপ্রকার বিদেশি সাহায্যের শতকরা ৮০ ভাগ পশ্চিম পাকিস্তানে ব্যবহৃত হয়েছে ।

 

চাকরিতে বাঙালির বঞ্চনা

সরকারি চাকরির ক্ষেত্রের পরিসংখ্যানও ঠিক একই রকমের মর্মান্তিক। স্বাধীনতার তেইশ বছর গত হয়েছে কিন্তু কেন্দ্রীয় সরকারের চাকরিতে বাঙালির সংখ্যা আজও মাত্র শতকরা ১৫ ভাগ। দেশরক্ষা সার্ভিসে বাঙালির সংখ্যা মাত্র ১০ ভাগেরও কম। সার্বিক অর্থনৈতিক ক্ষেত্রে এ প্রকট বৈষম্যের ফলে বাংলার অর্থনীতি আজ সম্পূর্ণরূপে ধ্বংসের মুখে। বাংলার বেশিরভাগ গ্রামাঞ্চলে দুর্ভিক্ষজনিত অবস্থা বিরাজ করছে। জনগণকে শুধুমাত্র অনাহারের কবল থেকে রক্ষা করার জন্য ১৭ লক্ষ টন খাদ্যশস্য আমদানি করতে হচ্ছে। দেশে যে মুদ্রাস্ফীতি প্রকট থেকে প্রকটতর হচ্ছে, তার শিকারে পরিণত হয়ে চলেছে বাংলার অসহায় মানুষ। পশ্চিম পাকিস্তানের তুলনায় বাংলায় অত্যাবশ্যকীয় দ্রব্যের মূল্য শতকরা ৫০ থেকে ১০০ ভাগ বেশি। পশ্চিম পাকিস্তানে যে মােটা চাউলের দাম প্রতিমণ ২০ থেকে ২৫ টাকা সেক্ষেত্রে এই বাংলায় ঐ একই চাউলের দাম গড়ে ৪৫ থেকে ৫০ টাকা। বাংলায় যে আটার দাম প্রতিমণ ৩০ থেকে ৩৫ টাকা, পশ্চিম পাকিস্তানে তা ১৫ থেকে ২০ টাকা। পশ্চিম পাকিস্তানে প্রতি সের সরিষার তেলের দাম মাত্র আড়াই টাকা, কিন্তু বাংলায় প্রতি সের তেলের দাম পাঁচ টাকা। করাচিতে যে সােনার দাম প্রতি ভরি ১৩৫ থেকে ১৪০ টাকা, ঢাকায় সে সােনার মূল্য প্রতি ভরি ১৬০ থেকে ১৭০ টাকা। তারপরেও পশ্চিম পাকিস্তান থেকে বাংলায় সােনা আনার ব্যাপারে কাস্টমস-এর বিধিনিষেধ আরােপ করা হয়েছে।

গত বাইশ বছরে কেন্দ্রীয় সরকার দেশের অর্থনীতির যে কাঠামাে গড়ে তুলেছেন- এসব অবিচার তারই পুঞ্জীভূত ফলশ্রুতি। এ অবিচার দূর করার 1. সাধ্য কেন্দ্রীয় সরকারের নেই- এই সত্যটি প্রমাণিত হয়েছে চতুর্থ পাঁচসালা পরিকল্পনায়। কেন্দ্রীয় সরকার যত বড় শক্তিশালী হােক না কেন, অতীতের অন্যায়-অবিচার দূরীকরণে সে যে সম্পূর্ণ ব্যর্থ- চতুর্থ পাঁচসালা পরিকল্পনার ব্যয় বরাদ্দে সে ব্যর্থতার স্বীকৃতি লিপিবদ্ধ রয়েছে।

আওয়ামী লীগের ৬ দফা কর্মসূচি, যে কর্মসূচি ছাত্র সমাজের ১১ দফা কর্মসূচিতে অন্তর্ভুক্ত রয়েছে সে কর্মসূচি আঞ্চলিক অন্যায়-অবিচারের বাস্তব সমাধানের পথনির্দেশ করেছে। কেন্দ্রীয় আমলাতন্ত্রে যেখানে বাংলার প্রতিনিধিত্ব মাত্র শতকরা ১৫ ভাগ এবং দেশে যে ধরনের শাসন ব্যবস্থা কায়েম রয়েছে তাতে কেন্দ্রীভূত অর্থনৈতিক ব্যবস্থাপনার কাছ থেকে সুবিচার আশা করা যায় না। বাংলা ও অন্যান্য অঞ্চলের রাজনৈতিক প্রতিনিধিরা বৃহত্তর ব্যয় বরাদ্দ আদায়ের চেষ্টা করলে আঞ্চলিক উত্তেজনাই বৃদ্ধি পাবে এবং তার অবশ্যম্ভাবী পরিণতি হিসেবে ফেডারেল সরকারের অস্তিত্বই বিপন্ন হবে। এ অবস্থায় সমস্যাসমূহের একমাত্র সমাধান হতে পারে শাসনতান্ত্রিক কাঠামাের পুনর্বিন্যাস করে এবং ফেডারেশনের ইউনিটগুলিকে আওয়ামী লীগের ৬ দফার ভিত্তিতে পূর্ণ আঞ্চলিক স্বায়ত্তশাসন প্রদান করে। প্রস্তাবিত এ স্বায়ত্তশাসনকে পুরােপুরি কার্যকরী করার জন্যে অর্থনৈতিক ব্যবস্থাপনার ক্ষমতাও অবশ্যই দিতে হবে। এ জন্যেই মুদ্রা ব্যবস্থা ও অর্থনীতি এবং বিদেশি মুদ্রা অর্জনের ওপর ফেন্ডারেশনের ইউনিটগুলির নিয়ন্ত্রণ ক্ষমতা দানের ব্যাপারে আমরা সব সময়ই গুরুত্ব দিচ্ছি। এ কারণে আমরা মনে করি যে, বৈদেশিক বাণিজ্য ও ঋণসমূহের ব্যাপারে আলাপ-আলােচনার ক্ষমতাও ফেডারেশনের ইউনিট সরকারগুলাের হাতে অর্পণ করা উচিত। এভাবে আমরা কেন্দ্রকে সন্দেহ, সংশয় ও বিভেদ সৃষ্টির অভিযােগের আওতার উর্ধ্বে রাখতে চাই। ফেডারেশনের ইউনিটগুলিকে অর্থনৈতিক ভাগ্য নিয়ন্ত্রণের পূর্ণ ক্ষমতা প্রদান, ফেডারেশন সরকারকে পররাষ্ট্র বিষয়ক, দেশরক্ষা বিষয় ও নিরাপত্তামূলক শর্তসাপেক্ষে মুদ্রা ব্যবস্থার দায়িত্ব দিয়ে একটা ন্যায়সঙ্গত, ভারসাম্যমূলক ফেডারেল রাষ্ট্র কায়েম হতে পারে বলে আমরা বিশ্বাস করি । আমাদের ফেডারেল সরকার পরিকল্পনায় নিখিল পাকিস্তান সার্ভিস ব্যবস্থার বিলােপ সাধন করা হবে এবং ফেডারেল সার্ভিস ব্যবস্থা প্রবর্তন করা হবে। জনসংখ্যার ভিত্তিতে সকল অঞ্চল থেকে ফেডারেল চাকরিতে লােক নিয়ােগ করা হবে। আমরা আরাে বিশ্বাস করি যে, ফেডারেশনের ইউনিটগুলি যদি মিলিশিয়া অথবা প্যারা-মিলিটারি বাহিনী গঠন করে, তবে তারা কার্যকরীভাবে জাতীয় নিরাপত্তা রক্ষায় সাহায্য করতে সক্ষম হবে। আমাদের প্রস্তাবিত ফেডারেল পরিকল্পনা সংশয় ও বিরােধের অবসান ঘটিয়ে শক্তিশালী পাকিস্তানের নিশ্চয়তা বিধান করবে। যে অঞ্চলের মানুষ অপর অঞ্চলকে উপনিবেশ বা বাজার হিসেবে ব্যবহার করতে চান বােধগম্য কারণেই তারা আমাদের এ প্রস্তাবিত পরিকল্পনার বিরােধিতা করবেন। কিন্তু আমরা বিশ্বাস করি, আমাদের পরিকল্পনা পাকিস্তানের সাধারণ মানুষের পূর্ণ সমর্থন পাবে।

আমাদের বিশ্বাস, শাসনতান্ত্রিক এ কাঠামাের মাধ্যমেই গণতান্ত্রিক পদ্ধতিতে দেশে একটা সামাজিক বিপ্লব ঘটানাে সম্ভব এবং অন্যায়-অবিচার ও শােষণমুক্ত সমাজতান্ত্রিক অর্থনৈতিক ব্যবস্থা গড়ে তােলা সম্ভব হবে।

ক্রমবর্ধমান জনসংখ্যার প্রয়ােজন মেটানাের জন্য দ্রুত অর্থনৈতিক উন্নয়ন সাধনের প্রয়ােজন দেখা দিয়েছে। এ উদ্দেশ্য হাসিলের জন্য দেশবাসীর কঠোর পরিশ্রম ও বিপুল ত্যাগ স্বীকারের প্রয়ােজন। আমাদের ডাকে সাড়া দিয়ে দেশবাসী তখনই সংঘবদ্ধ প্রচেষ্টায় আত্মনিয়ােগ করবেন, যখন ত্যাগ স্বীকারের সাথে সাথে অথনৈতিক সমৃদ্ধি সকল শ্রেণি সকল অঞ্চলের মানুষের মধ্যে সমানভাবে বণ্টন করার আশ্বাস আমরা দিতে পারবাে। অর্থনৈতিক সমৃদ্ধির অংশ নিশ্চিত করার জন্যে অর্থনৈতিক কাঠামােতে অবশ্যই আমূল পরিবর্তন আনতে হবে। জাতীয়করণের নামে ব্যাংক ও বীমা কোম্পানিগুলােসহ দুর্নীতির মূল চাবিকাঠিগুলােকে জনগণের মালিকানায় আনা অত্যাবশ্যক বলে আমরা বিশ্বাস করি। অর্থনীতির সব ক্ষেত্রে ভবিষ্যৎ উন্নয়ন সাধিত হবে জনগণের মালিকানায়।

নতুন ব্যবস্থায় শ্রমিকগণ শিল্প ব্যবস্থাপনায় ও মূলধন পর্যায়ে অংশীদার হবেন। বেসরকারি পর্যায়ে এর নিজস্ব ভূমিকা পালন করার সুযােগ রয়েছে। একচেটিয়াবাদ ও কার্টেল প্রথা সম্পূর্ণভাবে বিলােপ সাধন করতে হবে। কর ব্যবস্থাকে সত্যিকারের গণমুখী করতে হবে। সৌখিন দ্রব্যাদির ব্যাপারে কড়া বিধিনিষেধ আরােপ করতে হবে। ক্ষুদ্রায়তন ও কুটির শিল্পকে ব্যাপকভাবে উৎসাহ দিতে হবে। কুটির শিল্পের ক্ষেত্রে কাঁচামাল সরবরাহের ব্যবস্থা নিশ্চিত করতে হবে। তাঁতিদের ন্যায্যমূল্যে সূতা ও রং সরবরাহ করতে হবে। তাদের জন্যে অবশ্যই বাজারকরণ ও ঋণ দানের সুবিধা করে দিতে হবে। সমবায়ের মাধ্যমে ক্ষুদ্রাকৃতির শিল্প গড়ে তুলতে হবে। গ্রামে গ্রামে এসব শিল্পকে এমনভাবে ছড়িয়ে দিতে হবে, যার ফলে গ্রাম থেকে গ্রামান্তরে বিভিন্ন প্রকার শিল্প সুযােগ পৌছায় এবং গ্রামীণ মানুষের জন্যে কর্মসংস্থানের সুযােগ সৃষ্টি হয়। এযাবত বাংলার আঁশ পাটের প্রতি ক্ষমাহীন অবজ্ঞা প্রদর্শন করা হয়েছে। বৈষম্যমূলক বিনিয়ােগ হার এবং পরগাছা ফড়িয়া ব্যাপারীরা পাটচাষিদের ন্যায্যমূল্য থেকে বঞ্চিত করেছে। পাটের মান, উৎপাদনের হার ব্যাপকভাবে বৃদ্ধির বিশেষ প্রয়ােজন দেখা দিয়েছে। পটি ব্যবসা জাতীয়করণ, পাটের গবেষণার উপরে বিশেষ গুরুত্ব আরােপ এবং পাট উৎপাদনের হার বৃদ্ধি করা হলে জাতীয় অর্থনীতিতে পাট সম্পদ সঠিক ভূমিকা পালন করতে পারে। তুলার প্রতিও একই ধরনের গুরুত্ব দেওয়া প্রয়ােজন। সে জন্য আমরা মনে করি, তুলা ব্যবসাও জাতীয়করণ করা অত্যাবশ্যক। তুলার মান ও উৎপাদনের হার বৃদ্ধি করার প্রয়ােজন রয়েছে। বিগত সরকারগুলাে আমাদের অন্যতম অর্থকরী ফসল চা, ইক্ষু ও তামাকের উৎপাদনের ব্যাপারেও যথেষ্ট অবজ্ঞা প্রদর্শন করেছেন। এর ফলে এসব অর্থকরী ফসলের উৎপাদন আশঙ্কাজনকভাবে হ্রাস পেয়েছে।

একটা স্বল্প সম্পদের দেশে কৃষি পর্যায়ে অনবরত উৎপাদন হ্রাসের পরিস্থিতি অব্যাহত রাখা যেতে পারে না। দ্রুত উৎপাদন বৃদ্ধির সকল প্রচেষ্টা গ্রহণ করতে হবে। চাষিদের ন্যায্য ও স্থিতিশীল মূল্যের নিশ্চয়তা দিতে হবে। কৃষি বিপ্লব অত্যাবশ্যক

প্রকৃত প্রস্তাবে আমাদের গোটা কৃষি ব্যবস্থাতে বিপ্লবের সূচনা অত্যাবশ্যক। পশ্চিম পাকিস্তানে জায়গিরদারি, জমিদারি, সরদারি প্রথার অবশ্যই বিলুপ্তি সাধন করতে হবে। প্রকৃত কৃষকের স্বার্থে গােটা ভূমি ব্যবস্থার পুনর্বিন্যাসের প্রয়োজন দেখা দিয়েছে। ভূমি দখলের সর্বোচ্চ সীমা অবশ্যই নির্ধারিত সীমার বাইরের জমি এবং সরকারি খাস ভূমিহীন কৃষকদের মধ্যে বণ্টন করতে হবে। কৃষি ব্যবস্থাকে অবশ্যই আধুনিকীকরণ করতে হবে। অবিলম্বে চাষিদেব বহুমুখী সমবায়ের মাধ্যমে ভূমি সংহতি সাধনে উদ্বুদ্ধ করতে হবে। সরকার এজন্য কার্যকরী ব্যবস্থা গ্রহণ করতে পারেন।

ভূমি রাজস্বের চাপে নিস্পৃষ্ট কৃষককুলের ঋণভার লাঘবের জন্যে। অবিলম্বে আমরা ২৫ বিঘা জমি পর্যন্ত জমির খাজনা বিলােপ এবং বকেয়া খাজনা মওকুফ করার প্রস্তাব করেছি। আমরা বর্তমান ভূমি রাজস্ব প্রথাও তুলে দেবার কথা ভাবছি।

প্রাকৃতিক সম্পদের সর্বাধিক উন্নয়নের জন্যে বৈজ্ঞানিক তৎপরতা চালাতে হবে। অগ্রাধিকার ভিত্তিতে আমাদের বন সম্পদ, ফলের চাষ, গাে-সম্পদ, হাঁস-মুরগির চাষ, দুগ্ধ খামার সর্বোপরি মৎস্য চাষের ব্যবস্থা করতে হবে। পানি সম্পদ সম্পর্কে গবেষণা এবং নৌ প্রশিক্ষণ গ্রহণ করার জন্যে অবিলম্বে একটি নৌ গবেষণা ইনস্টিটিউট স্থাপন করা প্রয়ােজন। অর্থনৈতিক মৌল ভিত্তির যে প্রথম তিনটি স্তর, সেগুলােকে অবশ্যই অগ্রাধিকার দিতে হবে। বন্যা নিয়ন্ত্রণকে অবশ্যই প্রথম কর্তব্য হিসেবে বিবেচনা করতে হবে। জরুরি ব্যবস্থার ভিত্তিতে একটা সুসংহত ও সুষ্ঠু বন্যা নিয়ন্ত্রণ কর্মসূচি বাস্তবায়ন করা আশু প্রয়ােজন। পশ্চিম পাকিস্তানে জলাবদ্ধতা ও লবণাক্ততা দ্রুতগতিতে দূরীভূত করতে হবে। পরবর্তী গুরুত্বপূর্ণ পর্যায়ে বিজলি সরবরাহ করতে না পারলে অর্থনৈতিক সমৃদ্ধি সাধিত হতে পারে না। একটি সম্প্রসারিত কর্মসূচি বাস্তবায়িত করে গ্রামে গ্রামে বিজলি সরবরাহ করতে হবে। এর দ্বারা পল্লি অঞ্চলে ক্ষুদ্রায়তন শিল্প প্রতিষ্ঠান গড়ে উঠতে পারে। পাঁচ বছরে আমরা এই বাংলায় পঁচিশশাে কিলােওয়াটস বিজলি উৎপাদন করতে চাই। রূপপুর আনবিক শক্তি এবং জামালগঞ্জের কয়লা প্রকল্প অবিলম্বে বাস্তবায়িত করতে হবে। প্রাকৃতিক গ্যাস অবিলম্বে পুরােপুরিভাবে কাজে লাগাতে হবে। তৃতীয় অর্থনৈতিক গুরুত্বপূর্ণ বিষয় হচ্ছে পরিবহন ও যােগাযােগ ব্যবস্থা। যমুনা নদীর উপর সেতু নির্মাণ করে উত্তরবঙ্গের সাথে সরাসরি যােগাযােগ ব্যবস্থা স্থাপনের বিষয়টিকে আমরা সর্বোচ্চ অগ্রাধিকার দিই। সিন্ধু ও পাঞ্জাবের বিভিন্ন স্থানে সিন্ধু নদের উপর এবং বুড়িগঙ্গা, শীতলক্ষ্যা ও কর্ণফুলীর উপরেও সেতু নির্মাণ করতে হবে। অভ্যন্তরীণ নৌ ও সামুদ্রিক বন্দরের উন্নয়নকে অগ্রাধিকার দিতে হবে। সড়ক ও রেল ব্যবস্থার উপরও আমরা যথাযথ গুরুত্ব দিয়েছি।

 

শিক্ষাই শ্রেষ্ঠ বিনিয়ােগ

সুষ্ঠু সমাজব্যবস্থা গড়ে তােলার জন্যে শিক্ষা খাতে পুঁজি বিনিয়ােগের চাইতে উৎকৃষ্ট বিনিয়ােগ আর কিছু হতে পারে না। ১৯৪৭ সালের পর বাংলায় প্রাথমিক স্কুলের সংখ্যা হ্রাস পাওয়ার পরিসংখ্যান একটা ভয়াবহ সত্য। আমাদের জনসংখ্যার শতকরা ৮০ জন অক্ষরজ্ঞানহীন। প্রতি বছর ১০ লক্ষেরও অধিক নিরক্ষর লােক বাড়ছে। জাতির অর্ধেকেরও বেশি শিশুকে প্রাথমিক শিক্ষা গ্রহণের সুযােগ থেকে বঞ্চিত করা হচ্ছে। শতকরা মাত্র ১৮ জন বালক ও ৬ জন বালিকা প্রাথমিক শিক্ষা গ্রহণ করছে। জাতীয় উৎপাদনের শতকরা কমপক্ষে ৪ ভাগ সম্পদ শিক্ষা খাতে ব্যয় হওয়া প্রয়ােজন বলে আমরা মনে করি। কলেজ ও স্কুল শিক্ষকদের বিশেষ করে প্রাথমিক শিক্ষকদের বেতন উল্লেখযােগ্যভাবে বৃদ্ধি করতে হবে। নিরক্ষরতা অবশ্যই দূর করতে হবে। ৫ বছর বয়স্ক শিশুদের বাধ্যতামূলক অবৈতনিক প্রাথমিক শিক্ষাদানের জন্যে একটা ক্রাশ প্রােগ্রাম চালু করতে হবে ও মাধ্যমিক শিক্ষার দ্বার সকল শ্রেণির জন্যে খােলা রাখতে হবে। দ্রুত মেডিক্যাল ও কারিগরি বিশ্ববিদ্যালয়সহ নয়া বিশ্ববিদ্যালয় প্রতিষ্ঠা করতে হবে। দারিদ্র্য যাতে উচ্চশিক্ষার জন্য মেধাবী ছাত্রদের অভিশাপ হয়ে না দাঁড়ায় সেদিকে দৃষ্টি রাখতে হবে।

 

আঞ্চলিক ভাষার বিকাশ

জীবনের সর্বক্ষেত্রে বাংলা ও উর্দু যাতে ইংরেজির স্থান দখল করতে পারে সে ব্যাপারে অবিলম্বে কার্যকরী ব্যবস্থা গ্রহণ করতে হবে। আঞ্চলিক ভাষার বিকাশ ও উন্নয়নের ব্যাপারে উৎসাহ সৃষ্টি করতে হবে। নাগরিক জীবনের সমস্যাবলির দিকে তাকালে আমরা দেখতে পাবাে নিম্ন আয়ের লােকজন অমানুষিক পরিবেশের মধ্যে বসবাস করছেন। তথাকথিত ইপ্রুভমেন্ট ট্রাস্টগুলি বিত্তবানদের জন্যে বিলাসবহুল আবাসিক এলাকা নির্মাণে ব্যস্ত। আর এদিকে বাস্তুহারা ও বিত্তহীনের দল এতটুকু আশ্রয়ের সন্ধানে মাথা কুটে ফিরছে। ভবিষ্যৎ নগর উন্নয়ন পরিকল্পনায় সংখ্যাগরিষ্ঠ দরিদ্র নগরবাসীর সুযােগ সুবিধার নিশ্চয়তা থাকতে হবে। অগ্রাধিকারের ভিত্তিতে অল্প খরচে শহরে বাসগৃহ নির্মাণের ব্যবস্থার প্রয়োজন।

চিকিৎসা ক্ষেত্রেও এক করুণ পরিবেশ বিদ্যমান। আমাদের মোট জনসংখ্যার শতকরা ৯০ ভাগ মানুষ সমান্যতম চিকিৎসার সুযােগ থেকেও বঞ্চিত। প্রতি ইউনিয়নে একটি করে পল্লি চিকিৎসা কেন্দ্র এবং প্রতি থানা সদরে একটি করে হাসপাতাল অবিলম্বে স্থাপন করা প্রয়ােজন। চিকিৎসা গ্র্যাজুয়েটদের জন্যে ন্যাশনাল সার্ভিস প্রবর্তন প্রয়ােজন। পল্লি এলাকার জন্যে বিপুলসংখ্যক প্যারা মেডিকেল পার্সনেলদের ট্রেনিং দেয়া দরকার।

 

শ্রমিকের ন্যায্য হিস্যা

গণ-আন্দোলনের মতােই শিল্প শ্রমিকরা অর্থনীতি ক্ষেত্রে বিশেষ গুরুত্বপূর্ণ ভূমিকা গ্রহণ করে থাকেন। ট্রেড ইউনিয়ন গঠন, যৌথ দরকষাকষি এবং ধর্মঘটের ব্যাপারে তাদের মৌলিক স্বীকৃতি দিতে হবে। তাদের নিজেদের এবং সন্তানদের বেঁচে থাকার মতাে মজুরি, বাসগৃহ, শিক্ষা ও চিকিৎসার সুযােগের ব্যবস্থা করতে হবে। শ্রমিকদের মৌলিক অধিকার খর্বকারী সকল শ্রম আইন বাতিল করতে হবে। শিল্পকারখানা শ্রমিকদের ন্যায্য হিস্যা দানের মাধ্যমে তাদের কাছ থেকে শিল্প উৎপাদন বৃদ্ধি আশা করা যায়। সমাজের চাহিদা মেটাতে হলে অর্থনীতির সকল খাতে সর্বোচ্চ পরিমাণ উৎপাদন বৃদ্ধি করতে হবে।

অর্থনীতির সর্বত্র মজুরির কাঠামাে ন্যায় বিচারের ভিত্তিতে পুনর্বিন্যাস করতে হবে । ক্রমবর্ধমান মুদ্রাস্ফীতির গ্রাস থেকে নিম্ন বেতনভুক কর্মচারী ও অল্প উপার্জনশীল ব্যক্তিদের বাচাবার জন্য দ্রব্যমূল্যে স্থিতিশীলতা আনতে হবে।

সকল নাগরিকের সমান অধিকারে আমরা দৃঢ়ভাবে বিশ্বাসী। সংখ্যালঘু সম্প্রদায়ের সদস্যদের নিশ্চয় জানা আছে যে, আমরা সব সময়ই সাম্প্রদায়িকতার বিরােধিতা করে আসছি। সংখ্যালঘুরাও অন্যান্য নাগরিকদের মতােই সমান অধিকার ভােগ করবে। আইনের সমান রক্ষাকবচ সর্বক্ষেত্রেই পাবে। উপজাতীয় এলাকা যাতে অন্যান্য এলাকার সাথে পুরােপুরি সংযােজিত হতে পারে, তারা যাতে জীবনের সর্বক্ষেত্রে অপর নাগরিকদের মতােই সুযােগ-সুবিধা ভােগ করে, এজন্য উপজাতীয় এলাকা উন্নয়নের ব্যাপারে সর্বাত্মক প্রচেষ্টা চালাতে হবে।

পার্বত্য চট্টগ্রাম, উপকূলীয় দ্বীপসমূহ এবং উপকূলবর্তী এলাকায় বসবাসকারীরা যাতে জাতীয় জীবনে গুরুত্বপূর্ণ ভূমিকা পালন করতে পারে, সেজন্যে তাদের সম্পদের সদ্ব্যবহারের উদ্দেশ্যে বিশেষ উদ্যোগ নেয়া প্রয়ােজন।

জাতীয় জীবনের সাথে মােহাজেরদের একাত্ম হয়ে যাওয়া উচিত। এর ফলে স্থানীয় জনগণের সাথে মিলেমিশে সর্বক্ষেত্রে তারা স্থানীয় জনগণের মতােই সমান সুযােগ-সুবিধা ভােগ করতে পারবেন।

 

সুবিচারের নিশ্চয়তা প্রয়ােজন

৬ দফা বা আমাদের অর্থনৈতিক কর্মসূচি ইসলামকে বিপন্ন করে তুলেছে। বলে যে মিথ্যা প্রচার চালানাে হচ্ছে সে মিথ্যা প্রচারণা থেকে বিরত থাকার জন্য আমি শেষবারের মতাে আহ্বান জানাচ্ছি। অঞ্চলে অঞ্চলে এবং মানুষে মানুষে সুবিচারের নিশ্চয়তা প্রত্যাশী কোনাে কিছুই ইসলামের পরিপন্থী হতে পারে না।

পররাষ্ট্রনীতির মতাে গুরুত্বপূর্ণ বিষয় সম্পর্কে আমাদের বক্তব্য হচ্ছে। আজ বিশ্ব জুড়ে যে ক্ষমতার লড়াই চলছে সে ক্ষমতার লড়াইয়ে আমরা কোনােমতেই জড়িয়ে পড়তে পারি না। এজন্য আমাদের অবশ্যই সত্যিকারের স্বাধীন এবং জোটনিরপেক্ষ পররাষ্ট্রনীতি অনুসরণ করতে হবে ।

আমরা ইতােমধ্যেই সিয়াটো, সেন্টো ও অন্যান্য সামরিক জোট থেকে সরে আসার দাবি জানিয়ে এসেছি। ভবিষ্যতেও এ ধরনের কোনাে জোটে জড়িয়ে না পড়ার ব্যাপারে আমাদের বিঘােষিত সিদ্ধান্ত রয়েছে।

সাম্রাজ্যবাদ, উপনিবেশবাদ এবং বর্ণবৈষম্যবাদের বিরুদ্ধে বিশ্বব্যাপী নির্যাতিত জনগণের যে সংগ্রাম চলছে- সে সংগ্রামে আমরা আমাদের সমর্থন জানিয়েছি। “কারাের প্রতি বিদ্বেষ নয়, সকলের প্রতি বন্ধুত্ব"- এই নীতির ভিত্তিতে বিশ্বের সকল রাষ্ট্রের বিশেষ করে প্রতিবেশী রাষ্টসমূহের সাথে আমরা শান্তিপূর্ণ সহঅবস্থানে বিশ্বাসী। আমরা মনে করি প্রতিবেশী রাষ্ট্রসমূহের সাথে পাকিস্তানের সম্পর্ক স্বাভাবিক হওয়া উচিত, এর মধ্যে আমাদের জনগণের বৃহত্তম স্বার্থ নিহিত রয়েছে। সেজন্য প্রতিবেশীদের মধ্যে বর্তমান বিরােধসমূহের নিষ্পত্তির উপর আমরা সর্বাধিক গুরুত্ব আরােপ করি ।

দেশবাসী রাষ্ট্রীয় ক্ষমতার অধিকারী হলেই এসব কর্মসূচি ও নীতিমালার বাস্তবায়ন সম্ভবপর। আগামী নির্বাচন জাতীয় মৌলিক সমস্যাসমূহ বিশেষ করে ৬ দফার ভিত্তিতে স্বায়ত্তশাসনের প্রশ্নে গণভোেটরূপে আমরা গ্রহণ করেছি। রাজনৈতিক কারণে রাজনৈতিক কর্মী, ছাত্র, শ্রমিকের বিরুদ্ধে ও বিগত গণঅভ্যুত্থানকালীন দায়েরকৃত মামলা, গ্রেফতারি পরােয়ানা ও দণ্ডাদেশ প্রত্যাহার করা হলে গণতন্ত্র পুনঃপ্রতিষ্ঠার জন্য সুষ্ঠু পরিবেশ সৃষ্টি হবে। বিনাবিচারে আটক সকল রাজবন্দীকেও মুক্তি দিতে হবে।

 

রাজনীতি ও সেনাবাহিনী

জাতীয় নিরাপত্তার স্বার্থে সশস্ত্র বাহিনীকে বেসামরিক প্রশাসনের গুরুভার বহন করতে দেয়া কোনাে প্রকারেই উচিত নয়। রাজনীতিতেও সশস্ত্র বাহিনীর জড়িয়ে পড়া একেবারেই অনুচিত। উচ্চতর শিক্ষাপ্রাপ্ত পেশাদার সৈনিকদের জাতীর সীমানা রক্ষার গুরুদায়িত্ব এককভাবে পালন করা বাঞ্ছনীয়।

পরিশেষে আমি বলতে চাই, জাতি হিসেবে আমাদের সামনে যে চ্যালেঞ্জ এসেছে- আমরা সাফল্যের সাথে তার মােকাবেলা করবই। প্রকৃত প্রাণবন্ত গণতন্ত্র দেশে প্রতিষ্ঠা করতেই হবে। যাদের নিয়ে পাকিস্তান গঠিত, তারা শুধুমাত্র একটা গণতান্ত্রিক রাষ্ট্র ব্যবস্থার মধ্যেই একত্রে বসবাস করতে পাবে।

গণতন্ত্র ধ্বংসের যেকোনাে উদ্যোগ পরিণতিতে পাকিস্তানকেই ধ্বংস করবে। আমাদের ৬ দফা কর্মসূচির ভিত্তিতে ফেডারেশনের ইউনিটসমূহকে পর্ণ আঞ্চলিক স্বায়ত্তশাসন মঞ্জুর করে অঞ্চলে অঞ্চলে সুবিচারের নিশ্চয়তা বিধান করতে হবে। এই ধরনের ফেডারেল গণতান্ত্রিক কাঠামাের আওতায় দেশে সামাজিক বিপ্লবের সূচনার জন্য প্রগতিশীল অর্থনৈতিক কর্মসূচি বাস্ত বায়ন করতে হবে।

আওয়ামী লীগ এ চ্যালেঞ্জের মােকাবেলা করতে আজ দৃঢ় প্রতিজ্ঞাবদ্ধ। আওয়ামী লীগ দেশবাসীর যে সমর্থন ও আস্থার অধিকারী হয়েছে তাতে আমরা বিশ্বাস করি যে, ইনশাল্লাহ আমরা সাফল্যের সাথে এ চ্যালেঞ্জ মোকাবেলা করতে সক্ষম হবো।

 

(সাধারণ নির্বাচনের আগে, ১৯৭০ সালের নভেম্বরে প্রদত্ত বঙ্গবন্ধুর বেতার-টেলিভিশনে দেওয়া বঙ্গবন্ধুর ভাষণ)

জাতিসংঘে বঙ্গবন্ধুর ঐতিহাসিক বাংলা ভাষণ

জাতির জনক বঙ্গবন্ধুর শেখ মুজিবুর রহমান ১৯৭৪ সালের ২৫ সেপ্টেম্বর জাতিসংঘের ২৯তম সাধারণ অধিবেশনে প্রথম বাংলায় ভাষণ দেন। বিশ্বমঞ্চের সবচেয়ে বড় প্ল্যাটফর্মে প্রথমবারের মতো বাংলা ভাষায় দেওয়া সেই ঐতিহাসিক বিশ্বনেতাদের চমকে দেয়। নিপীড়িত মানুষের পাশে থাকার আহ্বান জানিয়ে দেওয়া বঙ্গবন্ধুর সেই ভাষণটি নিচে উল্লেখ করা হলো।

জনাব সভাপতি,

আজ এই মহামহিমান্বিত সমাবেশে দাঁড়াইয়া আপনাদের সাথে আমি এই জন্য পরিপূর্ণ সন্তুষ্টির ভাগীদার যে বাংলাদেশের সাড়ে ৭ কোটি মানুষ আজ এই পরিষদে প্রতিনিধিত্ব করিতেছেন। আত্মনিয়ন্ত্রণাধিকার প্রতিষ্ঠার সংগ্রামের পূর্ণতা চিহ্নিত করিয়া বাঙালি জাতির জন্য ইহা একটি ঐতিহাসিক মুহূর্ত। স্বাধীনভাবে বাঁচার অধিকার অর্জনের জন্য এবং একটি স্বাধীন দেশে মুক্ত নাগরিকের মর্যাদা নিয়া বাঁচার জন্য বাঙালি জনগণ শতাব্দীর পর শতাব্দীব্যাপী সংগ্রাম করিয়াছেন, তাঁহারা বিশ্বের সকল জাতির সাথে শান্তি ও সৌহার্দ্য নিয়া বাস করিবার জন্য আকাঙ্ক্ষিত ছিলেন। যে মহান আদর্শ জাতিসংঘ সনদে রক্ষিত আছে, আমাদের লক্ষ লক্ষ মানুষ সেই আদর্শের জন্য সর্বোচ্চ ত্যাগ স্বীকার করিয়াছেন। আমি জানি, শান্তি ও ন্যায় প্রতিষ্ঠার উদ্দেশ্যে সকল মানুষের আশা-আকাঙ্ক্ষা বাস্তবায়নের উপযোগী একটি বিশ্ব গড়িয়া তোলার জন্য বাঙালি জাতি পূর্ণ প্রতিশ্রুতিবদ্ধ, আমাদের এই অঙ্গীকারের সাথে শহীদানের বিদেহী আত্মাও মিলিত হইবে। ইহা বিশেষ আনন্দের ব্যাপার যে স্বাধীনতাযুদ্ধের একজন সক্রিয় যোদ্ধা সভাপতি থাকাকালেই বাংলাদেশকে এই পরিষদের অন্তর্ভুক্ত করিয়া নেওয়া হইয়াছে। জনাব সভাপতি, গত বছরের সেপ্টেম্বর মাসে আলজিয়ার্সে অনুষ্ঠিত জোটনিরপেক্ষ দেশগুলির শীর্ষসম্মেলনের সাফল্যের ব্যাপারে আপনাদের মূল্যবান অবদানের কথা আমি স্মরণ করিতেছি।

যাঁদের ত্যাগের বিনিময়ে বাংলাদেশ বিশ্ব-সমাজে স্থানলাভ করিয়াছে, এই সুযোগে আমি তাঁদেরকেও অভিবাদন জানাই। বাংলাদেশের সংগ্রামে সমর্থনদানকারী সকল দেশ ও জনগণের প্রতি আমি গভীর কৃতজ্ঞতা প্রকাশ করিতেছি। বাংলাদেশের স্বাধীনতা সংহতকরণ, যুদ্ধবিধ্বস্ত দেশের পুনর্গঠন ও ভয়াবহ চ্যালেঞ্জের মোকাবিলায় বাংলাদেশকে যাঁহারা মূল্যবান সাহায্য দিতেছেন, তাঁহাদেরকেও আমরা ধন্যবাদ জানাই। জাতিসংঘে যাঁহারা আমাদের স্বাগত জানাইয়াছেন, তাঁহাদেরকে আমি বাংলাদেশের পক্ষ হইতে আন্তরিক ধন্যবাদ জানাইতেছি।

বাংলাদেশের মুক্তিসংগ্রাম হইতেছে সার্বিক অর্থে শান্তি এবং ন্যায়ের সংগ্রাম আর সেই জন্যই জন্মলগ্ন হইতেই বাংলাদেশ বিশ্বের নিপীড়িত জনতার পার্শ্বে দাঁড়াইয়া আসিতেছে। জাতিসংঘ প্রতিষ্ঠার পরে এই ২৫ বৎসরের অভিজ্ঞতা হইতে দেখা যায় যে, এইসব নীতিমালার বাস্তবায়নে অব্যাহতভাবে কি তীব্র সংগ্রাম চালাইয়া যাইতে হইতেছে। এশিয়া, আফ্রিকা এবং ল্যাটিন আমেরিকার লক্ষ লক্ষ বীর যোদ্ধার চরম আত্মদানের মাধ্যমে শুধুমাত্র জাতিসংঘ সনদ স্বীকৃত আত্মনিয়ন্ত্রণাধিকার পুনরুদ্ধার সম্ভব।

আগ্রাসনের মাধ্যমে বেআইনিভাবে ভূখণ্ড দখল, জনগণের অধিকার হরণের জন্য সেনাবাহিনী ব্যবহার এবং জাতিগত বৈষম্য ও বর্ণবৈষম্যের বিরুদ্ধে সংগ্রাম এখনো অব্যাহত রহিয়াছে। আলজেরিয়া, ভিয়েতনাম, বাংলাদেশ এবং গিনিবিসাউ এই সংগ্রামে বিরাট বিজয় অর্জন করিয়াছে।

যাঁদের ত্যাগের বিনিময়ে বাংলাদেশ বিশ্ব-সমাজে স্থানলাভ করিয়াছে, এই সুযোগে আমি তাঁদেরকেও অভিবাদন জানাই। বাংলাদেশের সংগ্রামে সমর্থনদানকারী সকল দেশ ও জনগণের প্রতি আমি গভীর কৃতজ্ঞতা প্রকাশ করিতেছি।

চূড়ান্ত বিজয়ে ইতিহাস যে জনগণ ও ন্যায়ের পক্ষেই যায়, এইসব বিজয় এই কথাই প্রমাণ করিয়াছে। কিন্তু বিশ্বের বহু অংশে এখনো অবিচার ও নিপীড়ন চলিতেছে। অবৈধ দখলকৃত ভূখণ্ড পুরাপুরি মুক্ত করার জন্য আমাদের আরব ভাইদের সংগ্রাম অব্যাহত রহিয়াছে এবং প্যালেস্টাইনি জনগণের বৈধ জাতীয় অধিকার এখনো পুনঃপ্রতিষ্ঠা করা হয় নাই। উপনিবেশ বিলোপ প্রক্রিয়ার যদিও অগ্রগতি হইয়াছে, কিন্তু এই প্রক্রিয়া এখনো চূড়ান্ত লক্ষ্যে পৌঁছায় নাই, বিশেষ করিয়া আফ্রিকার ক্ষেত্রে এই সত্যটি স্পষ্ট হইয়া উঠিয়াছে। এই অঞ্চলের জিম্বাবুয়ে (দক্ষিণ রোডেশিয়া) এবং নামিবিয়ার জনগণ জাতীয় মুক্তি ও স্বাধীনতার জন্য দৃঢ়তার সাথে লড়াই করিয়া যাইতেছে। বর্ণবৈষম্যবাদ, যাহাকে মানবতার বিরোধী বলিয়া বার বার আখ্যায়িত করা হইয়াছে, তাহা এখানে আমাদের বিবেককে দংশন করা অব্যাহত রাখিয়াছে।

একদিকে অতীতের অন্যায়-অবিচারের অবসান ঘটাইতে হইতেছে, অপরদিকে আমরা আগামী দিনের চ্যলেঞ্জের সম্মুখীন হইতেছি। আজিকার দিনে বিশ্বের জাতিসমূহ কোন পথ বাছিয়া নিবে, তাহা লইয়া সংকটে পড়িয়াছে। এই পথ বাছিয়া নেওয়ার বিবেচনার উপর নির্ভর করিতে আমরা সামগ্রিক ধ্বংসের ভীতি এবং আণবিক যুদ্ধের হুমকি নিয়া এবং ক্ষুধা, বেকারি ও দারিদ্র্যের কশাঘাতে মানবিক দুর্গতিকে বিপুলভাবে বাড়াইয়া তুলিয়া আগাইয়া যাইব অথবা আমরা এমন এক বিশ্ব গড়িয়া তোলার পথে আগাইয়া যাইব—যে বিশ্বে মানুষের সৃজনশীলতা এবং আমাদের সময়ের বিজ্ঞান ও কারিগরি অগ্রগতি আণবিক যুদ্ধের হুমকিমুক্ত উজ্জ্বলতর ভবিষ্যতের রূপায়ণ সম্ভব করিয়া তুলিবে। এবং যে বিশ্ব কারিগরিবিদ্যা ও সম্পদের পারস্পরিক অংশীদারিত্বের মাধ্যমে সর্বক্ষেত্রে সুন্দর জীবন গড়িয়া তোলার অবস্থা সৃষ্টি করিবে। যে অর্থনৈতিক উত্তেজনা সম্প্রতি সমগ্র বিশ্বকে নাড়া দিয়াছে, তাহা একটি ন্যায়সঙ্গত আন্তর্জাতিক অর্থনৈতিক ব্যবস্থা গড়িয়া তুলিয়া জরুরিভাবে মোকাবিলা করিতে হইবে। এই বৎসরের প্রথম দিকে এই পরিষদের বিশেষ অধিবেশন বর্তমান জটিল আন্তর্জাতিক অর্থনৈতিক পরিস্থিতির প্রতি গুরুত্ব আরোপ করিয়াছে।

বর্তমান অর্থনৈতিক পরিস্থিতি বাংলাদেশকে মারাত্মকভাবে আঘাত হানিয়াছে। যুদ্ধের ধ্বংসলীলার উপর সৃষ্ট বাংলাদেশ পরপর কতিপয় প্রাকৃতিক দুর্যোগের সম্মুখীন হইয়াছে। আমরা সর্বশেষে যে প্রাকৃতিক দুর্যোগের সম্মুখীন হইয়াছি, তাহা হইতেছে এই বৎসরের নজিরবিহীন বন্যা। এই পরিস্থিতি মোকাবিলায় বাংলাদেশকে সাহায্য করার ব্যাপারে সক্রিয় উৎসাহ প্রদর্শন করায় আমরা জাতিসংঘ, তার বিভিন্ন সংস্থা ও মহাসচিবের কাছে কৃতজ্ঞ।

আলজেরিয়ার প্রেসিডেন্ট বুমেদিন এবং পররাষ্ট্রমন্ত্রী বুতেফ্লিকা বাংলাদেশের সাহায্যে আগাইয়া আসার জন্য জোটনিরপেক্ষ দেশসমূহের প্রতি আহ্বান জানাইয়াছেন। মিত্রদেশগুলি এবং বিশ্বের মানবিক সংস্থাসমূহও এ ব্যাপারে সাড়া দিয়াছে। এই প্রাকৃতিক বিপর্যয়ের ফলে বাংলাদেশের অর্থনৈতিক অগ্রগতিই শুধু ব্যাহত হয় নাই, ইহার ফলে দেশে আজ দুর্ভিক্ষাবস্থার সৃষ্টি হইয়াছে। ইহা ছাড়া বিশ্বব্যাপী মুদ্রাস্ফীতির দরুন আমাদের মতো দেশগুলিতে দায় পরিশোধের ক্ষেত্রে হাজার হাজার ডলার শূন্যতার সৃষ্টি হইয়াছে। ইহার অর্থ এই দাঁড়ায় যে বার্ষিক মাথাপিছু এক শ ডলারেরও কম আয়ের জনগণ বর্তমানে মারাত্মক সংকটের সম্মুখীন হইয়াছে। তাহারা বর্তমান স্তরের চাইতেও তাদের জীবনযাত্রার মান কমাইয়া আনিতে বাধ্য হইয়াছে।

বিশ্ব খ্যাদ্য সংস্থার বিবেচনায় শুধুমাত্র বাঁচিয়া থাকার জন্য যে সর্বনিম্ন সামগ্রীর প্রয়োজন, তাহার চাইতেও কম ভোগ করিয়াছে যেসব মানুষ, তাহারা আজ অনাহারের মুখে পতিত হইয়াছে। দরিদ্র দেশগুলির ভবিষ্যৎ আরও অন্ধকার। শিল্পোন্নত দেশগুলির রপ্তানি পণ্য, খাদ্যসামগ্রীর ক্রমবর্ধমান মূল্যের দরুন তাহা আজ ক্রমশ তাহাদের নাগালের বাহিরে চলিয়া যাইতেছে। খাদ্য উৎপাদনে স্বয়ম্ভরতা অর্জনের জন্য তাহাদের প্রচেষ্টাও প্রয়োজনীয় উৎপাদনের সহায়ক সামগ্রীর ক্রমবর্ধমান মূল্যবৃদ্ধি ও দুষ্প্রাপ্যতার ফলে প্রচণ্ডভাবে বিঘ্নিত হইতেছে। পাশাপাশি বিশ্বব্যাপী মুদ্রাস্ফীতির ফলে ইতিমধ্যেই দারিদ্র্য ও ব্যাপক বেকারির নিষ্পেষণে পতিত দেশগুলি তাহাদের পাঁচ হইতে ছয় শতাংশ উৎপাদন বৃদ্ধির হার সংবলিত পরিমিত উন্নয়ন পরিকল্পনা ছাঁটাই করার ভয়ানক আশঙ্কার হুমকিতে পতিত হইয়াছে। এই মুদ্রাস্ফীতির ফলে কেবলমাত্র উন্নয়ন প্রকল্পের খরচই বহুগুণ বাড়িয়া যায় নাই, উপরন্তু তাহাদের নিজস্ব সম্পদ কাজে লাগাইবার জন্য তাহাদের সামর্থ্যও প্রতিকূলভাবে কমিয়া গিয়াছে।

এই পরিস্থিতি মোকাবিলার জন্য বিশ্বের জাতিসমূহ ঐক্যবদ্ধভাবে কার্যক্রম গ্রহণ করিতে না পারিলে মানুষের দুঃখ-দুর্দশা আরও চরমে উঠিবে, ইতিহাসে ইহার প্রমাণ পাওয়া যায়। মানুষের সেই দুঃখ-দুর্দশার আর কোনো পূর্ববর্তী নজির পাওয়া যাইবে না। ইহার পাশাপাশি অবশ্য থাকিবে গুটিকয়েক লোকের অপ্রত্যাশিত সুখ-সমৃদ্ধি। শুধুমাত্র মানবিক সংহতি ও ভ্রাতৃত্ববোধ গড়িয়া তোলা এবং পারস্পরিক স্বনির্ভরতার স্বীকৃতি এই পরিস্থিতির যুক্তিযুক্ত সমাধান আনিতে পারে এবং এই মহাবিপর্যয় পরিহার করিবার জন্য জরুরি ব্যবস্থা গ্রহণ অত্যাবশ্যক।

একটি যথার্থ আন্তর্জাতিক অর্থনৈতিক ব্যবস্থা গড়িয়া তোলার পদক্ষেপ নিতে জাতিসংঘকে এর আগে কোথাও এই ধরনের চ্যালেঞ্জের মোকাবিলা করিতে হয় নাই। এই ধরনের ব্যবস্থায় শুধুমাত্র নিজ নিজ প্রাকৃতিক সম্পদের উপর প্রত্যেক রাষ্ট্রের সার্বভৌম অধিকারকে নিশ্চিত করাই নয়, ইহাতে একটি স্থায়ী এবং যথার্থ অর্থনৈতিক ব্যবস্থার জন্য বিশ্বের দেশগুলির সাধারণ স্বার্থের ভিত্তিতে আন্তর্জাতিক কাঠামো প্রণয়নেরও ব্যবস্থা থাকিতে হইবে। এই মুহূর্তে আমরা প্রত্যেক মানুষের জন্য মানবাধিকারের আন্তর্জাতিক ঘোষণায় স্বীকৃত মুক্তভাবে অর্থনৈতিক, সামাজিক এবং সাংস্কৃতিক সুবিধা ভোগের ন্যায্য অধিকার নিশ্চিত করার আন্তর্জাতিক দায়িত্বের কথা দ্ব্যর্থহীনভাবে পুনরুল্লেখ করিতেছি। আন্তর্জাতিক ঘোষণা অনুযায়ী, প্রত্যেকটি মানুষের স্বাস্থ্য এবং পরিবারের কল্যাণের জন্য পর্যান্ত জীবনযাত্রার ব্যবস্থা নিশ্চিত করিতে হইবে।

আমরা এই ব্যাপারে সম্পূর্ণ সচেতন যে বর্তমান অর্থনৈতিক সংকট শুধুমাত্র শান্তি এবং আন্তর্জাতিক সমঝোতার পরিবেশেই সমাধান করা সম্ভব। এই প্রসঙ্গে উল্লেখ্য যে, বর্তমান অস্ত্র প্রতিযোগিতা নিয়ন্ত্রণ করার জরুরি ব্যবস্থা নিতে হইবে। ইহাতে শুধুমাত্র এই ধরনের পরিবেশই সৃষ্টি হইবে না, ইহাতে অস্ত্রসজ্জার জন্য যে বিপুল সম্পদ অপচয় হইতেছে, তাহাও মানবতার কল্যাণে নিয়োজিত করা যাইবে।

বাংলাদেশ প্রথম হইতেই শান্তিপূর্ণ সহ-অবস্থান ও সকলের প্রতি বন্ধুত্ব—এই নীতিমালার উপর ভিত্তি করিয়া জোটনিরপেক্ষ নীতি গ্রহণ করিয়াছে। কেবলমাত্র শান্তিপূর্ণ পরিবেশই কষ্টলব্ধ জাতীয় স্বাধীনতার ফল ভোগ করিতে আমাদেরকে সক্ষম করিয়া তুলিবে এবং সক্ষম করিয়া তুলিবে দারিদ্র্য, ক্ষুধা, রোগ, অশিক্ষা ও বেকারির বিরুদ্ধে লড়াই করিবার জন্য আমাদের সকল শক্তি ও সম্পদকে সমাবেশ ও কেন্দ্রীভূত করিতে। এই ধারণা হইতে জন্ম নিয়াছে শান্তির প্রতি আমাদের প্রতিশ্রুতি। এই জন্য সমঝোতার অগ্রগতি, উত্তেজনা প্রশমন, অস্ত্র সীমিতকরণ এবং শান্তিপূর্ণ সহ-অবস্থান নীতির সম্প্রসারণের লক্ষ্যে এশিয়া, আফ্রিকা, ইউরোপ, ল্যাটিন আমেরিকা—বিশ্বের যে কোনো অংশে যে কোনো প্রচেষ্টা গ্রহণ করা হউক না কেন, আমরা তাহাকে স্বাগত জানাই। এই নীতির প্রতি অবিচল থাকিয়া আমরা ভারত মহাসাগরীয় এলাকা সম্পর্কে শান্তি এলাকার ধারণা, যাহা এই পরিষদ অনুমোদন করিয়াছে, তাহাকে সমর্থন করি।

হোয়াইট হাউসে যুক্তরাষ্ট্রের প্রেসিডেন্ট জেরাল্ড ফোর্ডের সঙ্গে বঙ্গবন্ধু, তাঁর ডান দিকে বাংলাদেশের তৎকালীন পররাষ্ট্রমন্ত্রী কামাল হোেসন ও যুক্তরাষ্ট্রে বাংলাদেশের রাষ্ট্রদূত এম হোসেন আলী। ২ অক্টোবর ১৯৭৪ হোয়াইট হাউসে যুক্তরাষ্ট্রের প্রেসিডেন্ট জেরাল্ড ফোর্ডের সঙ্গে বঙ্গবন্ধু, তাঁর ডান দিকে বাংলাদেশের তৎকালীন পররাষ্ট্রমন্ত্রী কামাল হোেসন ও যুক্তরাষ্ট্রে বাংলাদেশের রাষ্ট্রদূত এম হোসেন আলী।     

২ অক্টোবর ১৯৭৪ (ছবি: সংগৃহীত) 

আমরা দক্ষিণ-পূর্ব এশিয়াকে শান্তি, স্বাধীন এবং নিরপেক্ষ এলাকায় পরিণত করার প্রতিও সমর্থন জানাই।

আমরা বিশ্বাস করি যে, সমবেত উন্নয়নশীল দেশসমূহ শান্তির স্বার্থকে দৃঢ় সমর্থন করে। জাতীয় স্বাধীনতা রক্ষা এবং শান্তি ও ন্যায়বিচার প্রতিষ্ঠা করার জন্য বিশ্বের বিপুল সংখ্যাগুরু জনগণের অভিন্ন দৃষ্টিভঙ্গির কথা তাঁহারা প্রকাশ করিয়াছেন।

মানবজাতির অস্তিত্ব রক্ষার জন্য শান্তি অত্যন্ত জরুরি এবং তাহা সমগ্র বিশ্বের নরনারীর গভীর আকাঙ্ক্ষারই প্রতিফলন ঘটাইবে। এবং ন্যায়ের উপর প্রতিষ্ঠিত শান্তিই দীর্ঘস্থায়ী হইতে পারে।

বিশ্বশান্তি প্রতিষ্ঠায় আমাদের অঙ্গীকার প্রমাণের জন্য উপমহাদেশে আপেস মীমাংসার পদ্ধতিকে আমরা জোরদার করিয়াছি। আমাদের দৃঢ় বিশ্বাস, বাংলাদেশের অভ্যুদয় বস্তুতপক্ষে এই উপমহাদেশে শান্তি কাঠামো এবং স্থায়িত্ব প্রতিষ্ঠার ব্যাপারে অবদান সৃষ্টি করিবে। ইহা ছাড়া আমাদের জনগণের মঙ্গলের স্বার্থেই অতীতের সংঘর্ষ ও বিরোধিতার পরিবর্তে মৈত্রী ও সহযোগিতার সম্পর্ক প্রতিষ্ঠা করিতে হইবে। আমরা আমাদের নিকটতম প্রতিবেশী ভারত ও নেপালের সাথে শুধুমাত্র সুপ্রতিবেশীসুলভ সম্পর্কই প্রতিষ্ঠা করি নাই, অতীতের সমস্ত গ্লানি ভুলিয়া গিয়া পাকিস্তানের সাথে সম্পর্ক করিয়া নতুন অধ্যায়ের সৃষ্টি করিয়াছি। পাকিস্তানের সাথে সম্পর্ক স্বাভাবিকীকরণের জন্য আমরা কোনো উদ্যোগ বাদ দেই নাই এবং সবশেষে ১৯৫ জন যুদ্ধবন্দীকে ক্ষমা প্রদর্শন করিয়া আমরা চূড়ান্ত অবদান রাখিয়াছি। ঐ সকল যুদ্ধবন্দী মানবতার বিরুদ্ধে অপরাধসহ মারাত্মক অপরাধ করিয়াছে। ইহা হইতেছে নতুন অধ্যায়ের সূচনা ও উপমহাদেশে ভবিষ্যৎ শান্তি ও স্থায়িত্ব গড়িয়া তোলার পথে আমাদের অবদান। এই কাজ করিতে গিয়া আমরা কোনো পূর্বশর্ত আরোপ অথবা কোনো দর–কষাকষি করি নাই। আমরা কেবলমাত্র আমাদের জনগণের ভবিষ্যৎ মঙ্গলের কল্পনায় প্রভাবিত হইয়াছি।

৬৩ হাজার পাকিস্তানি পরিবারের অবস্থা এখনো মানবিক সমস্যারূপে রহিয়া গিয়াছে। তাহারা পাকিস্তানের প্রতি আনুগত্য ঘোষণা করিয়াছে এবং নিজ দেশে ফিরিবার জন্য আন্তর্জাতিক রেডক্রস কমিটির কাছে নাম তালিকাভুক্ত করিয়াছে। যে দেশের প্রতি তাহারা আনুগত্য ঘোষণা করিয়াছে, সেই দেশে তাহাদের যাইবার অধিকার আছে। আইন ও আন্তর্জাতিক চুক্তি অনুসারেই এই অধিকার তাহাদের উপর বর্তাইয়াছে। এই মানবিক সমস্যার অবিলম্বে সমাধান প্রয়োজন। আরও একটি জরুরি সমস্যা হইল, সাবেক পাকিস্তানের পরিসম্পদ বণ্টন। পুনরায় বন্ধুত্ব স্থাপনের জন্য বাংলাদেশ প্রস্তুত রহিয়াছে। আমরা আশা করি, উপমহাদেশের জনগণের কল্যাণের স্বার্থে পারস্পরিক সমঝোতার ভিত্তিতে এইসব অমীমাংসিত সমস্যার সমাধান হইবে, যাহাতে স্বাভাবিকীকরণের প্রক্রিয়া সফল হইতে পারে।

শান্তিপূর্ণ সহ-অবস্থান, সার্বভৌমত্ব ও আঞ্চলিক অখণ্ডতার প্রতি শ্রদ্ধা এবং অন্যের অভ্যন্তরীণ ব্যাপারে হস্তক্ষেপ না করার নীতির ভিত্তিতে বাংলাদেশ প্রতিবেশী সকল দেশের সাথে সৎপ্রতিবেশীসুলভ সম্পর্ক বজায় রাখিবে। আমাদের অঞ্চলে এবং বিশ্বশান্তির অন্বেষার সকল উদ্যোগের প্রতি আমাদের সমর্থন অব্যাহত থাকিবে।

জাতিসংঘ অসুবিধা ও বাধাবিঘ্ন সত্ত্বেও তাহার ২৫ বৎসরের কার্যকালে রাজনৈতিক, অর্থনৈতিক, সামাজিক ও সাংস্কৃতিক ক্ষেত্রে মানবিক অগ্রগতির লক্ষ্যে উল্লেখযোগ্য অবদান রাখিয়াছে। এক কথায় বলা যায়, বিরোধ ও মানবিক দুঃখ-দুর্দশা সত্ত্বেও জাতিসংঘ ভাবীকালের দিকে মানুষের আশা-আকাঙ্ক্ষাকে সমুজ্জ্বল রাখিয়াছে। বিশ্ব সংস্থার সুনির্দিষ্ট সাফল্য ও সম্ভাবনাময় দিক সম্পর্কে বাংলাদেশ যেরূপ উপলব্ধি করিয়াছে, এমনটি আর কেউ করে নাই। ড. কুর্ট ওয়াল্ডহেইমের সম্ভাবনাময় নেতৃত্ব এবং তাঁর নিবেদিতপ্রাণ সহকর্মীদের জন্যই বাংলাদেশে যুদ্ধের দাগ মুছিয়া ফেলিতে, যুদ্ধবিধ্বস্ত অর্থনীতিকে পূর্বাবস্থায় ফিরাইয়া আনিতে এবং ভারত হইতে ফিরিয়া আসা এক কোটি শরণার্থীকে পুনর্বাসিত করিতে জাতিসংঘ আমাদের দেশে ব্যাপক সাহায্য ও পুনর্গঠন কর্মসূচি গ্রহণ করিয়াছিল। এইসব শরণার্থী মুক্তিযুদ্ধের সময় ভারতে আশ্রয় নিয়াছিল। জাতিসংঘের মহাসচিব, তাঁর সহকর্মী এবং বিভিন্ন মানবিক সংস্থা যাহারা আমাদের দেশে বিরাট কর্মসূচিতে অংশ নিয়াছিল, তাহাদেরকে বাংলাদেশ সরকার এবং জনগণের পক্ষ হইতে কৃতজ্ঞতা জানাইতেছি। আমরা বিশ্বাস করি জাতিসংঘের গঠনমূলক নেতৃত্ব উপমহাদেশের অমীমাংসিত সমস্যা সমাধানে সহায়ক হইবে। আমি আগেই বলিয়াছি, সাম্প্রতিক বিপর্যয়কারী বন্যায় ক্ষতিগ্রস্তদের সাহায্য সংগ্রহের ব্যাপারে জাতিসংঘের প্রয়াসে আমরা কৃতজ্ঞ। বাংলাদেশ বার বার প্রাকৃতিক দুর্যোগের কবলে পড়িয়াছে। বাংলাদেশ বিশেষ অসুবিধার জন্য এমন কোনো প্রাতিষ্ঠানিক ব্যবস্থা গ্রহণ করিতে পারে নাই, যাহার মাধ্যমে আন্তর্জাতিক গোষ্ঠী এ ধরনের প্রাকৃতিক দুর্যোগ মোকাবিলায় আগাইয়া আসিতে পারে। জাতিসংঘ দুর্যোগ ত্রাণ সমন্বয় অফিস স্থাপন করিয়াছে। এই ব্যাপারে স্বল্প হইলেও একটি দৃষ্টান্ত সূচনা করিয়াছে। লক্ষ্য পূরণে উদ্যোগ সমন্বিত করার ব্যাপারে তাই জাতিসংঘের সদস্যদের একটি বিশেষ দায়িত্ব রহিয়াছে।

জনাব সভাপতি, মানুষের অজয় শক্তির প্রতি বিশ্বাস, মানুষের অসম্ভবকে জয় করার ক্ষমতা এবং অজেয়কে জয় করার শক্তির প্রতি অকুণ্ঠ বিশ্বাস রাখিয়া আমি আমার বক্তৃতা শেষ করিতে চাই। আমাদের মতো যেইসব দেশ সংগ্রাম ও আত্মদানের মাধ্যমে নিজেদেরকে প্রতিষ্ঠিত করিয়াছে, এই বিশ্বাস তাহাদের দৃঢ়। আমরা দুঃখ ভোগ করিতে পারি কিন্তু মরিব না। টিকিয়া থাকার চ্যালেঞ্জ মোকাবিলা করিতে জনগণের দৃঢ়তাই চরম শক্তি। আমাদের লক্ষ্য স্ব-নির্ভরতা। আমাদের পথ হইতেছে জনগণের ঐক্যবদ্ধ ও যৌথ প্রচেষ্টা। আন্তর্জাতিক সহযোগিতা এবং সম্পদ ও প্রযুক্তিবিদ্যার শরিকানা মানুষের দুঃখ-দুর্দশা হ্রাস করিবে এবং আমাদের কর্মকাণ্ডকেও সহজতর করিবে, ইহাতে কোনো সন্দেহ নাই। নতুন বিশ্বের অভ্যুদয় ঘটিতেছে। আমাদের নিজেদের শক্তির উপর আমাদের বিশ্বাস রাখিতে হইবে। আর লক্ষ্য পূরণ এবং সুন্দর ভাবীকালের জন্য আমাদের নিজেদেরকে গড়িয়া তুলিবার জন্য জনগণের ঐক্যবদ্ধ ও সমন্বিত প্রয়াসের মাধ্যমেই আমরা আগাইয়া যাইব।


সূত্র: বঙ্গবন্ধু শেখ মুজিবুর রহমান: জীবন ও রাজনীতি, খণ্ড ২, বাংলা একাডেমি, ২০০৮


১০ এপ্রিল, ১৯৭২ ঢাকা। বঙ্গবন্ধুর গণপরিষদে দেয়া ভাষণ
﻿বাঙালি পাকিস্তানের আবদার আমাদের দিক দিয়ে দুনিয়ার রাষ্ট্রপ্রধানের দৃষ্টি আকর্ষণ করা,  জাতিসংঘের দৃষ্টি আকর্ষণ করা হয়েছে এবং চেষ্টা হচ্ছে তাদের ফিরিয়ে আনার জন্য। এইরকমের অনেক প্রশ্নই আছে এবং এসম্বন্ধে চেষ্টার ত্রুটি কেউই করছে না। সরকার বারবার বলেছে, সভা সমিতিতে বলেছে... ডিপার্টমেন্ট থেকে বলা হয়েছে, জাতিসংঘের কাছে অনুরোধ করা হয়েছে এবং ব্যক্তিগতভাবে আমি সমস্ত দেশে রাষ্ট্রপ্রধানদের কাছে চিঠি পাঠিয়েছি তাদের দৃষ্টি আকর্ষণ করেছি যাতে তারা পাকিস্তানের সরকারের কাছে প্রস্তাব করেন এবং আমার লোক যাতে ফেরত দেয়।  এও বলেছি যে তাদের যারা এখানে থাকবার চায়না তাদেরও আমি ফেরত দিতে রাজি আছি, তবে যারা যুদ্ধাপরাধী তাদের বিচার বাংলার মাটিতে হবে। এটা নিয়ে পাকিস্তান খেলছেন। কিন্তু আমার যারা পাশ্চিম পাকিস্তান আছে তারা যুদ্ধাপরাধী নয়। তারা সেখানে কাজ করতে ছিলেন, তাদের সঙ্গে এদের একভাবে বিচার করা চলেনা। সেজন্যই আমরা দাবি করেছি যে আমাদের লোক যারা আছে ফেরত দাও তোমাদের যারা এই বাংলাদেশে আছে আমরা ফেরত দিচ্ছি,  কিন্তু যুদ্ধাপরাধী জঘন্য যুদ্ধ অপরাধী যারা, যারা এদেশে পাশবিক অত্যাচার করেছে, লুট করেছে, হত্যা করেছে এবং যারা দুনিয়ার ইন্টারন্যাশনাল ল/আইন মানেনাই তাদের এখানে যুদ্ধাপরাধী হিসেবে বিচার হবে এবং আমি আশাকরি মেম্বার সাহেবদের একটা কথা মনে রাখা দরকার যে প্রস্তাব আনার আগে পার্টির সাথে আলোচনা করেই প্রস্তাব আনবেন। ভবিষ্যতে এটাই আশা করি, এটাই নিয়ম। নাহলে পার্টির শৃঙ্খলা নষ্ট হয়।

 

আমি আশাকরি স্পিকার সাহেব, আমাদের আজকের এজেন্ডা এখানেই শেষ।

 

সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা

৬ মার্চ ১৯৭২, ঢাকা । বঙ্গবন্ধু সোভিয়েত ইউনিয়ন থেকে ৫ দিনের সফর শেষে ফিরে বিমানবন্দরে দেয়া ভাষণ।
আমার প্রাণ প্রিয় ভাই ও বোনেরা,  ৫ দিনের সফর শেষে রাশিয়া থেকে আমি আমার মাতৃভূমিতে ফিরে এসেছি।যে ভালোবাসা রাশিয়ার সরকার এবং জনসাধারণের কাছ থেকে আমি ও আমার সহকর্মীরা পেয়েছি, এ ভালোবাসা শুধু আমাকে দেখানো হয় নাই, সাড়ে সাত কোটি বাংলার জনসাধারণকে দেখানো হয়েছে।আমার এই সফর অত্যন্ত সাফল্যমণ্ডিত হয়েছে এবং দুই দেশের মধ্যকার মঙ্গল আমরা বুঝতে পেরেছি এবং আলোচনা করেছি। শুধু দুইদেশের মঙ্গলের জন্য নয়, বিশ্বের নির্যাতিত মানুষের মঙ্গলের জন্য আমাদের বন্ধুত্ব অটুট এবং অক্ষয় থাকবে। সোভিয়েতের জনসাধারণ, তার সরকার যে কয়েকদিন আমি সেখানে ছিলাম, লেলিন গ্রাদ, তাসখান্দ মস্কোতে যে আদর-আপ্যায়ন করেছেন এবং তারা আমাদের যে দেশের জনসাধারণ স্বাধীনতার জন্য যে সংগ্রাম করেছে এবং রক্ত দিয়েছে এবং ত্যাগ স্বীকার করেছে সে খবর তারা জানে এবং প্রত্যেকটি রাশিয়ার জনসাধারণ তা জানে এবং রাশিয়ার জনসাধারণ আমার বাংলার জনসাধারণকে সেই জন্যেই শ্রদ্ধা করে। এই জন্যে শ্রদ্ধা করে যে রাশিয়াও রক্তের মাধ্যমে সংগ্রামের মাধ্যমে বিপ্লবের মাধ্যমে তার মাতৃভূমিকে মুক্ত করেছিল। আমার বাংলার সাড়ে সাত কোটি মানুষও রক্ত দিয়ে সংগ্রামের মাধ্যমে সশস্ত্র বিপ্লবের মাধ্যমে তার সাড়ে সাত কোটি মানুষকে মুক্ত করেছে। সেই জন্য তাদের সঙ্গে আমাদের অনেকটা নীতির মিল রয়েছে। আপনারা আমাদের এই বন্ধুত্ব,  সোভিয়েত রাশিয়া অত্যন্ত আমার এই ভ্রমণটা এবং আমি সেখানে গিয়েছিলাম এটা অত্যন্ত ফলপ্রসূ হয়েছে এবং আমাদের এইভাবে আলোচনা আরও ভবিষ্যতে চলতে থাকবে এবং দুনিয়ার শান্তি রক্ষার জন্য বাংলাদেশ সোভিয়েত রাশিয়া পাশাপাশি কাজ করবে এসম্বন্ধে কোনো সন্দেহ নাই।

আমি বাংলাদেশের জনসাধারণের পক্ষ থেকে সোভিয়েতের সরকার, বিশেষ করে তাদের প্রধানমন্ত্রী ... তাদের কমিউনিস্ট পার্টির সেক্রেটারি জেনারেল কমরেড ব্রেজনেভ এবং তাদের জনসাধারণকে সাতকোটি লোকের পক্ষ থেকে বাংলাদেশের সরকারের পক্ষ থেকে জনগণের পক্ষ থেকে আন্তরিক অভিনন্দন এবং ধন্যবাদ জানাচ্ছি এবং তাদের এই আমাদের এই দুঃখী মানুষের পাশে দাঁড়াবেন বলে যেকথা তারা দিয়েছেন এ জন্য তাদের কাছে আমি কৃতজ্ঞতা প্রকাশ করছি এবং আমি এও তাদের জানিয়েছি যেদিন এই সংগ্রাম শুরু হয় রক্তক্ষয়ী সংগ্রাম শুরু হয়। যেদিন পাকিস্তানের বর্বর বাহিনী আমার দেশের জনসাধারণের ওপর অত্যাচার শুরু করে, আমার লক্ষ লক্ষ কোটি কোটি জনসাধারণকে নির্যাতন করে। যেদিন ১ কোটি লোক বাংলাদেশের মাটি থেকে ভারতে আশ্রয় নিয়েছিল,  সেইদিন ভারতের জনসাধারণ ইন্দিরা গান্ধীর সরকার এবং তিনি নিজে আমার ১কোটি লোকের স্থান দিয়েছিলেন এবং সোভিয়েত রাশিয়া আমাদের সংগ্রামকে সমর্থন জানিয়েছিলেন। এজন্য আমরা সোভিয়েত রাশিয়ার জনসাধারণ ও সরকারের কাছে চিরকৃতজ্ঞ। সঙ্গে সঙ্গে আমরা ভারতের প্রধানমন্ত্রী ও জনসাধারণের কাছে চিরকৃতজ্ঞ এবং আমাদের এই বন্ধুত্ব অটুট এবং অক্ষয় থাকবে এবং বিশেষকরে সোভিয়েত থেকে আমি ফিরে এসেছি আমি আপনাদের পক্ষথেকে তাদের নেতৃবৃন্দকে আমন্ত্রণ করেছি দেশে আসার জন্য প্রাইম মিনিস্টার কসিগিনকে এবং কমিউনিস্ট পার্টির সেক্রেটারি কমরেড ব্রেজনেভ এবং তাদের সভাপতি পড়গমিকে এবং তাদের বৈদেশিক মানে ফরেন মিনিস্টার যিনি আমার বাংলাকে সাহায্য করেছিলেন মি. গ্রোমাইকোকে দাওয়াত করেছি সরকার এবং জনগণের পক্ষ থেকে তারা সুযোগ পেলেই বাংলাদেশে আসবেন বলে ওয়াদা করেছেন। আমরা সেই প্রতীক্ষায় রইলাম। তবে তাদের আমরা সাদরে সংবর্ধনা জানাবো।



জয় বাংলা৷

জয় সোভিয়েত ইউনিয়ন।

সোভিয়েত ইউনিয়ন বাংলাদেশ বন্ধুত্ব অমর হউক।

 

সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ-শেখহাসিনা

বাকশাল কর্মসূচিকে আমি প্রধানত তিনটি ভাগে ভাগ করেছি: বঙ্গবন্ধু
আপনার রাজনৈতিক চিন্তাধারার মূলনীতি বা লক্ষ্য কী?

আমার রাজনৈতিক চিন্তাচেতনা ধ্যান ও ধারণার উৎস বা মূলনীতিমালা হলো গণতন্ত্র, সমাজতন্ত্র, জাতীয়তাবাদ ও ধর্মনিরপেক্ষতা। এই চার মূলনীতিমালার সমন্বিত কার্যপ্রক্রিয়ার মাধ্যমে একটি শোষণহীন সমাজ তথা আমার দেশের দীনদুখী শোষিত বঞ্চিত শ্রমজীবি মেহনতী মানবগোষ্ঠীর মৌলিক মানবাধিকার ও তাদের সমষ্ঠিগত প্রকৃত ‘গণতান্ত্রিক একনায়কতান্ত্রিক’ শাসন প্রতিষ্ঠাকরণই আমার রাজনৈতিক চিন্তাধারার একমাত্র লক্ষ্য।

গণতন্ত্র ও সমাজতন্ত্র কী একযোগে বা পাশাপাশি চলতে পারে?

যে গণতান্ত্রিক ব্যবস্থা আমাদের দেশে প্রচলিত আছে তাকে সংখ্যালঘু ধনিক শোষকদের গণতন্ত্র বলাই শ্রেয়। এর সাথে সমাজতন্ত্রের বিরোধ দেখা দেয় বৈকি। তবে গণতন্ত্র চিনতে ও বুঝতে আমরা ভুল করি। কারণও অবশ্য আছে। আর তা হলো শোষক সমাজ গণতন্ত্র পূর্ণভাবে বিকাশলাভ করুক তা চায় না। এবং গণতন্ত্রকে কিভাবে নিজেদের ব্যক্তিস্বার্থ চরিতার্থ করার হাতিয়ারে পরিণত করা যায়- এখানে চলে তারই উদ্যোগ আয়োজন। এভাবেই প্রকৃত গণতন্ত্রকে ধামাচাপা দিয়ে রাখা হয়েছে। সাধারণ অজ্ঞ জনগণই শুধু নয়- তথাকথিত শিক্ষিত সচেতন মানুষও প্রচলিত আর্থসামাজিক ও রাজনৈতিক ব্যবস্থায় গণতন্ত্রকে সঠিকভাবে বুঝতে অক্ষম। এরা ভাবে যে ভোটাভুটিই হলো গণতন্ত্র। একটু তলিয়ে দেখে না প্রাপ্তবয়স্ক মোট জনসংখ্যার কত পার্সেন্ট ভোট দিলো, কোন শ্রেনীর লোকেরা নির্বাচনী প্রতিযোগিতায় অবতীর্ণ হলো, কারা রাষ্ট্র ক্ষমতায় গেলো, ক্ষমতাসীনরা কোন পদ্ধতিতে তাদের শাসন করছে, সাধারণ জনগণ কতোটুকু কি পাচ্ছে। সুতরাং আমি আমার অভিজ্ঞতার আলোকে বলছি- প্রচলিত গণতন্ত্রের বদৌলতে সমাজের মাত্র ৫% লোকের বা প্রভাবশালী ধনিকশ্রেনীর স্বৈরাচারী শাসন ও বল্গাহীন শোষণকার্য পরিচালনার পথই প্রশস্ত হচ্ছে। অর্থাৎ প্রচলিত গণতন্ত্রের মারপ্যাচে সমাজের নিম্নতম সংখ্যালঘু জনগোষ্ঠীর শাসন ও প্রভাব প্রতিপত্তি, সর্বপ্রকার দূর্নীতি শোষন অবিচার অত্যাচার ও প্রতারণায় সমাজের সর্ববৃহত্তম অজ্ঞ দুর্বল মেহনতী কৃষক-শ্রমিক সাধারণ মানব গোষ্ঠীর (শতকরা প্রায় ৯৫ ভাগ) মৌলিক মানবাধিকার ও তাদের গণতান্ত্রিক অধিকার খর্ব হচ্ছে। তারা বঞ্চিত হচ্ছে।

প্রকৃত গণতন্ত্র বলতে আমি এমন একটি রাজনৈতিক ব্যবস্থাকে বুঝি, যে ব্যবস্থায় জনগনের বৃহ্ত্তর সংখ্যাগরিষ্ঠ অংশের বৃহত্তর কল্যাণের নিমিত্তে তাদের জন্য, তাদের দ্বারা এবং তাদের স্বশ্রেণীভুক্ত নির্বাচিত প্রতিনিধিদের নিয়ে গঠিত সরকার প্রতিষ্ঠার ভেতর দিয়ে তাদেরই প্রকৃত শাসন ও আর্থসামাজিক মৌলিক অধিকার সংরক্ষিত হয়। কিন্তু এই ব্যবস্থা প্রচলিত গণতান্ত্রিক উপায়ে অর্জিত হতে পারে না। কারণ প্রচলিত গণতান্ত্রিক পদ্ধতিতে রাজনৈতিক ও আর্থ সামাজিক ক্ষেত্রে চলে অর্থ সম্পদের অবাধ ও মুক্ত প্রতিযোগিতা। এক্ষেত্রে দরিদ্র জনসাধারণের পক্ষে এ জাতীয় আর্থ প্রতিযোগিতায় অবতীর্ণ হওয়া কোনো প্রকারেই সম্ভব না। একমাত্র সমাজতান্ত্রিক পদ্ধতিই এদেরকে রাজনৈতিক প্রতিযোগিতায় অংশগ্রহনের কার্যকরী নিশ্চয়তা দিতে পারে-তাদের আর্থ সামাজিক মৌলিক মানবাধিকার ও তাদের প্রকৃত গণতন্ত্র প্রতিষ্ঠিত হতে পারে। এজন্য আমি মনে করি প্রকৃত গণতন্ত্রের আরেক নাম সমাজতন্ত্র এবং সমাজতন্ত্রের মধ্যেই প্রকৃত গণতন্ত্র নিহিত। এজন্যেই আমি গণতান্ত্রিক উপায়ে সমাজতন্ত্র প্রতিষ্ঠার কথা বলেছি। আমি মনে করি প্রকৃত গণতন্ত্র এবং সমাজতন্ত্রের ভেতর কোনো বিরোধ নেই।

অনেকে বলেন ‘বাকশাল’ হলো একদলীয় বা আপনার স্বৈরতান্ত্রিক শাসন প্রতিষ্ঠার একটি অপকৌশল- এ সম্পর্কে আপনি পরিষ্কার মতামত দিন।

সাম্রাজ্যবাদের অবশেষ পুঁজিবাদী সমাজসভ্যতা ও শোষক পরজীবীদের দৃষ্টিতে ‘বাকশাল’ তো একদলীয় শাসনব্যবস্থা হবেই। কারণ বাকশাল কর্মসূচির মধ্যে দিয়ে আমি সাম্রাজ্যবাদের প্রতিনিধি বহুজাতিক পুঁজিবাদী শোষক, তাদের সংস্থা সমূহের লগ্নিকারবার এবং তাদের এদেশীয় সেবাদাস, এজেন্ট, উঠতি ধনিক গোষ্ঠীর একচেটিয়া শোষণ ও অবৈধ প্রভাবপ্রতিপত্তি-দুর্নীতি-প্রতারণার সকল বিষদাঁত ভেঙে দেবার ব্যবস্থা করেছি। এজন্য তাদের আঁতে ঘাঁ লেগেছে, বাকশাল ও আমার বিরুদ্ধে অপপ্রচার করে বেড়াচ্ছে। সাম্রাজ্যবাদীশক্তি শাসকরা এদেশে গোপনে অর্থ যোগান দিয়ে তাদের সেবাদাস ও এজেন্টদের মাধ্যমে সমাজতান্ত্রিক কার্যক্রমকে বানচাল করার প্রচেষ্টা চালাচ্ছে। তারা বিভিন্ন পত্রপত্রিকা, সভাসমিতি এমনকি ধর্মীয় অনুষ্ঠানের মধ্যে দিয়ে আমার সরকারের বিরুদ্ধে অপপ্রচারে লিপ্ত হয়েছে। কল-কারখানা, অফিস-আদালত, শিল্প-প্রতিষ্ঠান, বিভিন্ন থানায় তাদের ভাড়াটে চরদের দিয়ে অন্তর্ঘাতমূলক তৎপরতা চালাচ্ছে। বিভিন্ন স্থানে অগ্নিসংযোগ, লুটতরাজ, গণহত্যা, অসামাজিক কার্যকলাপ ও সাম্প্রদায়িক তৎপরতা চালাচ্ছে। প্রতিদিন তাদের ষড়যন্ত্রের খবরা-খবর আমার কানে আসছে।

প্রচলিত গণতান্ত্রিক বৈষম্য, শোষণ-দূর্নীতিভিত্তিক সমাজকে, দেউলিয়া আর্থসামাজিক ব্যবস্থা, জরাজীর্ণ প্রশাসন ও অবিচারমূলক বিচার ব্যবস্থাকে সমূলে উৎপাটিত করে একটি শোষণহীন, দূর্নীতিহীন, বৈষম্যহীন ও প্রকৃত গণতান্ত্রিক সাম্যবাদী সমাজ বিপ্লবের পথ রচনা করেছি। এই সমাজ বিপ্লবে যারা বিশ্বাসী নন, তারাই বাকশাল ব্যবস্থাকে একদলীয় স্বৈরশাসন ব্যবস্থা বলে অপপ্রচার করছেন। কিন্তু আমি এ সকল বিরুদ্ধবাদীদের বলি, এতোকাল তোমরা মুষ্ঠিমেয় লোক, আমার ব্যাপক সংখ্যাগরিষ্ঠ দুখী মেহনতী মানুষকে শাসন ও শোষণ করে আসছো। তোমাদের বল্গাহীন স্বাধীনতা ও সীমাহীন দূর্নীতির মধ্য দিয়ে ব্যক্তিসম্পদের পাহাড় গড়ে তোলার অবাধ ও মুক্ত প্রতিযোগিতার হোলিখেলায় আমার দুখীমানুষের সব আশা-আকাংখা-স্বপ্ন-সাধ ধুলায় মিশে গেছে। দুখী মানুষের ক্ষুধার জ্বালা ব্যথা বেদনা, হতাশা-ক্রন্দন তোমাদের পাষাণ হৃদয়কে একটুও গলাতে পারেনি। বাংলার যে স্বাধীনতা তোমরা ভোগ করছো, এই স্বাধীনতা, এই দেশ, এই মাটি ঐ আমার দুখী মেহনতী মানুষের সীমাহীন ত্যাগ-তিতিক্ষা, আন্দোলন সংগ্রাম এবং জীবন মৃত্যুর বিনিময়ে প্রতিষ্ঠিত হয়েছে। সেখানে তোমাদের অবদান কতটুকু আছে, নিজেদের বুকে একবার হাত দিয়ে চিন্তা করে দেখো। বরং অনেক ক্ষেত্রে স্বাধীনতার বিরোধিতা করেছো। বিদেশী শাসক-শোষকদের সহায়তা করেছো। নিজের ঘরে থেকে ভাইয়ের ঘর পুড়িয়েছো, মানুষকে হত্যা করেছো। মা-বোনদের লাঞ্ছিত করেছো, আরো কি না করেছো! এসবই করেছো ব্যক্তিস্বার্থ উদ্ধারের ঘৃন্য লক্ষ্যে।

আমার দেশের মাত্র ৫ পার্সেন্ট লোক ৯৫ পার্সেন্ট লোককে দাবিয়ে রাখছে, শাসন-শোষণ করছে। বাকশাল করে আমি ওই ৯৫ ভাগ মানুষের স্বাধীনতা, গণতান্ত্রিক শাসন ও অর্থনৈতিক মুক্তির ব্যবস্থা করেছি। এতকাল মাত্র ৫ ভাগ শাসন করেছে, এখন থেকে করবে ৯৫ ভাগ। ৯৫ ভাগ মানুষের সুখ-দুঃখের সাথে ৫ ভাগকে মিশতে হবে। আমি মেশাবোই। এজন্য বাকশাল করেছি। এই ৯৫ ভাগ মানুষকে সংঘবদ্ধ করেছি তাদের পেশার নামে, তাদের বৃহত্তর কল্যাণে, তাদের একক দল বাংলাদেশ কৃষক শ্রমিক আওয়ামী লীগ বা বাকশালে। মূলত বাকশাল হচ্ছে বাঙালীর সর্বশ্রেণী সর্বস্তরের গণমানুষের একক জাতীয় প্লাটফর্ম, রাজনৈতিক সংস্থা, একদল নয়। এখানে স্বৈরশাসনেরও কোনো সুযোগ নেই। কারণ বাঙালী জনগোষ্ঠীর সম্মিলিত বা সমষ্ঠিগত শাসন ব্যবস্থায় কে কার উপর স্বৈরশাসন চালাবে? প্রত্যেক পেশার নির্বাচিত প্রতিনিধিদের নিয়ে শাসন পরিষদ গঠন করা হবে। কোনো পেশা বা শ্রেণী অন্য পেশার লোকদের ওপর খবরদারী করতে পারবে না। যে কেউ যিনি জনগনের সার্বিক কল্যাণের রাজনীতিতে তথা সমাজতান্ত্রিক সমাজ ব্যবস্থার রাজনীতিতে বিশ্বাসী, তিনি এই জাতীয় দলে ভিড়তে পারবেন।

যারা বাকশালকে একদলীয় ব্যবস্থা বলেন, তাদের স্মরণ করতে বলি, ইসলামে ক’টি দল ছিল? ইসলামী ব্যবস্থায় একটি মাত্র দলের অস্তিত্ব ছিল, আর তা হলো খেলাফত তথা খেলাফতে রাশেদীন। মার্কসবাদও একটি মাত্র দলের অনুমোদন দিয়েছে। চীন, রাশিয়া, কিউবা, ভিয়েতনাম কিংবা অন্যান্য ইসলামী রাষ্ট্রে কতটি করে দল আছে? এইসব ইসলামী রাষ্ট্রসমূহকে বাদ দাও, ওখানে মহানবীর ইসলাম নেই। বস্তুত প্রকৃত গণতন্ত্র বা সাম্যবাদী সমাজ প্রতিষ্ঠার স্বার্থেই একটি একক জাতীয় রাজনৈতিক সংস্থা থাকা বাঞ্ছনীয়। একটি জাতীয় কল্যাণের অভিন্ন আদর্শে, ব্যাপক মানুষের সার্বিক মুক্তির লক্ষ্যে একটি মাত্র রাজনৈতিক সংস্থার পতাকাতলে জাতিকে ঐক্যবদ্ধ করা ছাড়া গত্যন্তর নেই। কিন্তু বহুদলীয় তথাকথিত গণতান্ত্রিক প্রতিযোগিতায় কোনোভাবেই জাতিকে ঐক্যবদ্ধ করা সম্ভব নয়। সেখানে বহুদলে জনগণ বহুধা বিভক্ত হতে বাধ্য। আর বিচ্ছিন্ন, বিভক্ত, পরস্পর বিরোধী রাজনৈতিক দলের দ্বন্দ্বসংঘাত, হিংসা-বিদ্বেষ ও হানাহানির রাজনীতি দিয়ে জাতির বৃহত্তর কল্যাণ ও সমৃদ্ধি কোনোভাবেই অর্জিত হতে পারে না। ইতিহাস সে সাক্ষ্য দেয় না। আমার দীর্ঘ রাজনৈতিক অভিজ্ঞতাও তাই বলে।

বঙ্গবন্ধু, বাকশালের মূল লক্ষ্য বা এর কর্মসূচী সম্পর্কে কিছু বলুন

বাকশালের মূল লক্ষ্য তো আগেই বিশ্লেষণ করেছি। তবে এক কথায় আমি যা বুঝি তা হলো একটি শোষণহীন, দূর্নীতিমুক্ত সমাজ ও শোষিতের গণতান্ত্রিক শাসন প্রতিষ্ঠাকরণ। বাকশাল কর্মসূচীকে আমি প্রধানত তিনটি ভাগে ভাগ করেছি। এক. রাজনৈতিক, দুই. আর্থসামাজিক, তিন. প্রশাসনিক ও বিচার ব্যবস্থা

এক. রাজনৈতিক ব্যবস্থাপনায় প্রত্যেক পেশাভিত্তিক লোকদের জাতীয় দল বাকশালে অন্তর্ভুক্ত করার ব্যবস্থা রেখেছি। এবং পর্যায়ক্রমে জাতীয় সংসদ নির্বাচনে প্রত্যেকটি নির্বাচনী এলাকায় জাতীয় দলের একাধিক প্রার্থীদের মনোনয়ন দেওয়া হবে। জনগণ তাদের মধ্যে থেকে একজনকে নির্বাচিত করবেন। প্রেসিডেন্ট জনগণের ভোটে নির্বাচিত হবেন। জাতীয় দলের সদস্য যে কেউ প্রেসিডেন্ট নির্বাচনে প্রার্থী হতে পারবেন। প্রেসিডেন্ট পদাধিকার বলে জাতীয় দলের চেয়ারম্যান হবেন। প্রেসিডেন্ট জাতীয় সংসদের আস্থাভাজন একজনকে প্রধানমন্ত্রী নিয়োগ করবেন। প্রেসিডেন্ট প্রধানমন্ত্রীর সঙ্গে পরামর্শ করে মন্ত্রীদের নিয়োগ করবেন। সংসদ সদস্যদের দুই-তৃতীয়াংশের অনাস্থায় প্রেসিডেন্টকে অপসারিত করতে পারবেন। মন্ত্রীসভা প্রেসিডেন্ট ও জাতীয় সংসদের কাছে দায়ী থাকবেন। স্থানীয় থেকে সর্বোচ্চ পর্যায়ে সর্বস্তরের জনগণের প্রতিনিধিত্ব প্রত্যক্ষভাবে বজায় থাকবে।

দুই. আর্থসামাজিক ব্যবস্থার মধ্যে রয়েছে বাধ্যতামূলক বহুমূখী গ্রাম-সমবায় প্রকল্প। এর মাধ্যমে গ্রামীন আর্থব্যবস্থায় উন্নয়ন বা স্বনির্ভর-স্বাধীন গ্রামীন ব্যবস্থা, বিশেষ করে ভূমিসংস্কারের প্রয়োজনীয় ও কার্যকরী ব্যবস্থার মাধ্যমে ভূমিহীন কৃষকদের পুনর্বাসন তথা কৃষকদের হাতে জমি হস্তান্তর, উৎপাদন বৃদ্ধি ও সাম্যভিত্তিক বন্টন ব্যবস্থা নিশ্চিতকরণ। ভারী শিল্পকারখানা, পরিত্যক্ত সম্পত্তি, বৈদেশিক বানিজ্য, ব্যাংক, বীমা, যোগাযোগ ব্যবস্থা ইত্যাদি জাতীয়করণ করে জনগণের যৌথ শেয়ার মূলধনে নতুন নতুন কৃষিজাত শিল্প ও অন্যান্য শিল্প কলকারখানা ও সংস্থা প্রতিষ্ঠা। সীমিত ব্যক্তিমালিকানাকে উৎসাহদানের ব্যবস্থা রয়েছে। তবে ব্যক্তিমালিকানাধীন সংস্থাসমূহ যাতে জনসাধারণ ও তাদের শ্রমিকদের শোষণ করতে না পারে তার ব্যবস্থা থাকবে।

তিন. প্রশাসনিক কর্মসূচীর মধ্যে রয়েছে বিভিন্ন মন্ত্রনালয়, কর্পোরেশন ও বিভাগগুলোর পুনর্বিন্যাস ও পুনর্গঠন তথা মাথাভারী প্রশাসনের উচ্ছেদ সাধন। প্রশাসনিক ক্ষেত্রে জেলা গভর্নর ও থানা প্রশাসনিক প্রকল্প হাতে নেওয়া হয়েছে। এ লক্ষ্যে দেশের সকল মহকুমাকে জেলায় উন্নীত করা হয়েছে। প্রশাসনিক জটিলতা ও দীর্ঘসূত্রিতার কারণে ইউনিয়ন পরিষদ, মহকুমা ও বিভাগীয় প্রশাসনকে তুলে দেয়া হচ্ছে। জেলা ও থানাগুলো জনগণের নির্বাচিত প্রতিনিধিদের দ্বারা পরিচালিত হবে। গ্রাম সমবায় পরিষদ সদস্যদের ভোটে থানা পরিষদ গঠিত হবে। তবে থানা পরিষদের প্রশাসক/চেয়ারম্যান ও জেলা গভর্ণর জনগণের প্রত্যক্ষ ভোটে নির্বাচিত হবেন। থানা প্রশাসক/চেয়ারম্যানরা ও জেলা গভর্ণররা জনগণ, স্ব স্ব পরিষদ ও প্রেসিডেন্টের কাছে দায়ী থাকবেন। গ্রাম সমবায় পরিষদ থানা পরিষদের কাছে, থানা পরিষদ জেলা পরিষদের কাছে দায়ী থাকবে। গ্রাম সমবায় পরিষদ, থানা পরিষদ, জেলা পরিষদ- এরপরই থাকবে জাতীয় সরকার। এভাবে প্রতিটি ক্ষেত্রে গণতান্ত্রিক প্রশাসনিক কাঠামোর মধ্যে জাতীয় সরকারের প্রশাসনিক ক্ষমতাকে বিপুলভাবে বিকেন্দ্রিকরণ করে প্রশাসনকে জনগণের দ্বারপ্রান্তে পৌছে দেওয়ার ব্যবস্থা নিয়েছি। প্রশাসনিক আমলাতন্ত্র, স্টিলফ্রেম গতানুগতিক বা টাইপড চরিত্রকে ভেঙ্গে গুড়ো করে দেবার ব্যবস্থা নিয়েছি। সরকারী কর্মচারীরা এখন থেকে জনগণের সেবক।

বিচার বিভাগের ক্ষেত্রে সুপ্রিম কোর্টকে রাজধানীতে বহাল রেখে হাইকোর্ট বিভাগকে আটটি আঞ্চলিক বিভাগে বিকেন্দ্রিকরণের ব্যবস্থা নিয়েছি। তবে সুপ্রিমকোর্টের অধিবেশন বছরে অন্তত একবার করে প্রতিটি আঞ্চলিক বিভাগে (হাইকোর্ট) বসবে। জেলা আদালতসমূহ বহাল থাকবে। প্রতিটি থানাতে থাকবে একাধিক বিশেষ ট্রাইবুনাল। প্রত্যেকটি আদালতে যে কোনো মামলা ৩ থেকে ৬ মাসের মধ্যে মিমাংসা করতে হবে। গ্রামে থাকবে একাধিক শালিস বোর্ড। শালিস বোর্ড গঠিত হবে স্থানীয় মুক্তিযোদ্ধা, শিক্ষক ও গণ্যমান্য ব্যক্তিদের সমন্বয়ে। শালিস বোর্ড চেয়ারম্যান থাকবেন সরকার নিয়োজিত বিচার বিভাগীয় ম্যাজিস্ট্রেটরা। এভাবে সুষ্ঠু, ন্যায় ও দ্রুততর গণমুখী বিচারকার্য সম্পন্ন করার লক্ষ্যে বিচার বিভাগের ক্ষমতাকে বিকেন্দ্রিকরণ করা হয়েছে।

বঙ্গবন্ধু, অনেকে বলেন, আপনি নাকি কোনো একটি পরাশক্তির চাপের মুখে বা তাদের দ্বারা প্রভাবিত হয়ে বাকশাল কর্মসূচী দিয়েছেন এবং এ ব্যবস্থা নাকি সাময়িক কালের জন্য করেছেন- এ বিষয়ে আপনি অনুগ্রহ করে কিছু বলবেন কী?

কারো প্রেশার বা প্রভাবের নিকট আত্মসমর্পন বা মাথা নত করার অভ্যাস বা মানসিকতা আমার নেই। এ কথা যারা বলেন, তারাও তা ভালো করেই জানেন। তবে অপপ্রচার করে বেড়াবার বিরুদ্ধে কোনো আইন নেই, তাই উনারা এ কাজে আদাজল খেয়ে নেমেছেন। করুন অপপ্রচার। আমি স্বজ্ঞানে বিচার বিশ্লেষণ করে, আমার অভিজ্ঞতার আলোকে, আমার দীনদুখী মেহনতী মানুষের আশা-আকাঙ্খা বাস্তবায়িত করার লক্ষ্যে আমি বাকশাল কর্মসূচী দিয়েছি। আমি যা বলি, তাই করে ছাড়ি। যেখানে একবার হাত দেই সেখান থেকে হাত উঠাই না। বলেছিলাম এদেশকে মুক্ত করে ছাড়বো, মুক্ত করেছি। বলেছি শোষণহীন দুর্নীতিমুক্ত সমাজতান্ত্রিক বাংলা গড়বো, তাই করে ছাড়বো, ইনশাল্লাহ। কোনো কিন্তুটিন্তু নাই, কোনো আপোষ নাই।

বঙ্গবন্ধু, বাকশাল বিরোধীমহল অর্থাৎ ঐ ৫% সংখ্যায় অতি নগণ্য হলেও তাদের হাতেই রয়েছে বিপুল সম্পদ। তাদের সাথে রয়েছে আন্তর্জাতিক সাম্রাজ্যবাদ ও পুঁজিবাদী শক্তির যোগসাজশ। তাদের পেইড এজেন্টরাই রয়েছে প্রশাসনিক ও অন্যান্য গুরুত্বপূর্ণ ক্ষমতার কেন্দ্রে। তাদের কায়েমী স্বার্থের উপর আপনি আঘাত হানতে যাচ্ছেন, এই অবস্থায় তারা চোখ মেলে, মুখ গুজে বসে থাকবে বলে আপনি মনে করেন? তারা তাদের অবস্থান নিরাপদ ও সংহত করার জন্য প্রচেষ্টা চালাচ্ছে না?

আমি জানি তারা বসে নাই। ষড়যন্ত্র চলছে। প্রতিদিনই ষড়যন্ত্রের উড়ো খবর আমার কাছে আসে। সাম্রাজ্যবাদ ও তার পদলেহীরা এসব ষড়যন্ত্রে লিপ্ত রয়েছে। গোপন পথে অঢেল অর্থ এ কাজে লাগাবার জন্য বাংলাদেশে আসছে। সুকৌশলে আমাদের ওপর চাপ সৃষ্টি করা হচ্ছে। অন্তর্ঘাতমূলক কার্যকলাপ চলছে। অপপ্রচার চলছে। আমি জাতির বৃহত্তর কল্যাণে এ পথে নেমেছি। জনগণ সমর্থন দিচ্ছে। তাই ষড়যন্ত্র করে, বাধার সৃষ্টি করে, হুমকি দিয়ে আমাকে নিবৃত্ত করা যাবে না। আমার কাজ আমি করে যাবোই।

হয়তো শেষ পর্যন্ত ওরা আমাকে মেরে ফেলতে পারে। পরোয়া করি না। ও মৃত্যু আমার জীবনে অনেকবার এসেছে। একসিডেন্টলি আজো আমি বেঁচে আছি। অবশ্যই আমাকে মরতে হবে। তাই মৃত্যু ভয় আমার নেই। জনগন যদি বোঝে আমার আইডিয়া ভালো, তাহলে তারা তা গ্রহণ করবে। আমার কর্মসূচী বাস্তবায়ন করবে। আমার একটা বড় স্বান্তনা আছে, যুদ্ধের সময় আমি জনগনের সাথে থাকতে পারিনি। জনগণ আমারই আদেশ ও নির্দেশে যুদ্ধ করে দেশ স্বাধীন করেছে। আজকের এই শোষণমুক্ত সমাজতন্ত্র বা অর্থনৈতিক মুক্তির বিপ্লবে আমি যদি নাও থাকি, তাহলে আমার দৃঢ় বিশ্বাস আমার বাঙালীরা যে কোনো মূল্যে আমার রেখে যাওয়া আদর্শ ও লক্ষ্য একদিন বাংলার বুকে বাস্তবায়িত করে ছাড়বে ইনশাল্লাহ।

নবনিযুক্ত জেলা গভর্নরদের প্রশিক্ষণ কর্মসূচির উদ্বোধনী অনুষ্ঠানে জাতির জনক বঙ্গবন্ধু শেখ মুজিবুর রহমানের ভাষণ
﻿﻿﻿﻿কী উদ্দেশ্যে আপনারা এখানে এসেছেন, সকলেই জানেন। তবু আমি দুই একটা কথা আপনাদের সঙ্গে আলোচনা করতে চাই। কারণ, আপনারা যারা নবনিযুক্ত গভর্নর, তাঁদের প্রায় দুই-তিন সপ্তাহ প্রশিক্ষণ হবে এবং নানা বিষয়ে তাঁদের শিখতে হবে, জানতে হবে। যারা বহুদিন যাবত আমার সহকর্মী, তাঁরা জানেন, স্বাধীনতার পূর্বে এবং পরে বার বার আপনাদের সঙ্গে আলোচনা করেছি এবং নিজেদের অভিজ্ঞতা থেকেও দেখেছি যে, প্রশাসনিক কাঠামোর আমূল পরিবর্তন দরকার। যে কোনো কারণেই হোক, ইংরেজ যে শাসন ব্যবস্থা কায়েম করেছিল, সেটা শাসন বা শোষণ করবার জন্যই কায়েম করেছিল। কিন্তু আমরা স্বাধীনতা পেলাম, আমাদের চিন্তাধারার আমূল পরিবর্তনের প্রয়োজন ছিল। বহুদিন পর্যন্ত পুরনো আমলের মনোভাব নিয়ে আমরা কাজ করেছি। যে ট্রেনিং আমরা আগে পেয়েছি, সেটা পুরনো ঘুণে ধরা সিস্টেম ছাড়া আর কিছু নয়। আপনারা আজ জনগণের শাসক নন। আজ আমরা স্বাধীনতা এনেছি। আজকে আমরা স্বাধীন সার্বভৌম সরকার পরিচালনা করছি। আমরা এদেশের শাসক নই, আমরা এদেশের সেবক— একথা মনে রাখতে হবে। জনগণের সেবার জন্যই আমরা নির্বাচিত হয়েছি এবং তাঁদের সেবাতেই আমাদের আত্মত্মনিয়োগ করতে হবে।

 

জনগণের সঙ্গে যোগাযোগ চাই

আপনারা যারা বহুদিন যাবত এদেশের শাসনের সঙ্গে বা প্রশাসনের সঙ্গে জড়িত আছেন, তাঁরা দেখেছেন অভিজ্ঞতা থেকে দেখেছেন, কাজের মাধ্যমে দেখেছেন যে, জনগণ থেকে আমাদের শাসন কাঠামো অনেকটা বিচ্ছিন্ন, প্রকৃত যোগাযোগ তাদের সঙ্গে ততটা নাই। যারাই আমরা সরকারি ক্ষমতা ব্যবহার করতে গিয়েছি, তারাই মুরুব্বিয়ানা দেখিয়েছি। আমরাই হলাম মালিক, তোমরা আমাদের গোলাম। তোমরা এসো, আমাদের বাড়ির দরজায় দাঁড়িয়ে থাকো, আমাদের হুকুম নাও, আমাদের হুকুমমতো চলো, আমাদের হুকুমমতো কাজ করো, এই ছিল মনোভাব। কোনো স্বাধীন দেশে এই মনোভাব চলতে পারে না। তাতে দেশের মঙ্গল হয় না, তাতে দেশের অমঙ্গল টেনে আনা হয়। এটা বিস্তারিত আলোচনা না করলেও আপনারা বুঝতে পারবেন। বক্তৃতা করে বোঝাবার ক্ষমতা আমার নাই। আপনারা বহুদিন যাবত এই প্রশাসনযন্ত্রের সঙ্গে জড়িত আছেন এবং বহুদিন যাবত রাজনীতি করছেন। সেজন্য আমি আপনাদের বোঝাতে চাইও না। কিন্তু একথা সত্যি, এই চিন্তাধারা আমার সহকর্মীদের মনে ছিল যে, এর আমূল পরিবর্তন দরকার। দুনিয়ার অনেক দেশে দেখেছি, কোথাও প্রেসিডেন্সিয়াল পদ্ধতির সরকার, তাদের এক রকম চলে। কোথাও পার্লামেন্টারি পদ্ধতির সরকার, তাদের এক রকম চলে। কোথাও বা আছে মিক্সড পদ্ধতির সরকার, তাদের অন্য রকম চলে। কিন্তু আমার বাংলাদেশের যে সমস্যা এবং বাংলাদেশের যে অবস্থা, তাতে সম্পূর্ণরূপে ভাড়া করে কোনোটা চালানো আমার পক্ষে সম্ভবপর নয়। আমাদের নিজস্ব পদ্ধতি থাকতে হবে। কারণ, আমাদের মানুষকে চিনতে হবে, জানতে হবে। তাদের সঙ্গে মিশতে হবে তাদের মনোভাব জানতে হবে। তাদের ইতিহাস এবং অন্য যা কিছু আছে- সংস্কার ইত্যাদি অনেক কিছুই এদেশের মানুষের আছে,— সে সব বিবেচনা করে একটা পন্থা অবলম্বন করা দরকার। যার উদ্দেশ্য হলো এদেশের মানুষের মঙ্গল করা, এদেশের মানুষের উপর থেকে অত্যচার, অবিচার ও জুলুম উৎখাত করা। যাতে সহজ এবং সরলভাবে মানুষের মধ্যে সোজাসুজি শাসনতান্ত্রিক কাঠামো পৌঁছে দেওয়া যায়।



নতুন পদ্ধতি

কিন্তু সেটা কেমন?

আজকে যে সিস্টেমটা করা হয়েছে, সেট। নতুন। পার্লামেন্টের মেম্বররা বা সংসদ সদস্যরা লোকালি শাসন পরিচালনা করেন, এমন নজির দুনিয়ার ইতিহাসে নাই৷ এই পদ্ধতিতে অ্যাপয়েন্টেড গভর্নর, অ্যাপয়েন্টেড ম্যাজিস্ট্রেট আছেন। এমনি অনেক কিছুই আমরা এখানে দিয়েছি যা অন্য কোথাও নাই ৷ এটা একটা নতুন এক্সপেরিমেন্ট। এখন দেখা দরকার, এর উপর নির্ভর করে বাংলাদেশের জনগণের কতটা মঙ্গল করতে পারব। এবং যে আদর্শে উদ্বুদ্ধ হয়ে কাজ করেছি, এর মাধ্যমে তার বাস্তবায়নে কতটা কৃতকার্য হবো। আজ আমরা কী দেখতে পাচ্ছি, সেটা পরিষ্কার করে বলা যাক। আজ ৬১টি জেলা করা হলো। এর কারণ আছে। বাংলাদেশের কমিউনিকেশান সিস্টেম অত্যন্ত খারাপ। বোধ হয়, দুনিয়ার আর কোথাও এত খারাপ সিস্টেম নাই। একজন ডিস্ট্রিক্ট ম্যাজিস্ট্রেটের পক্ষে পঁয়ত্রিশ লক্ষ, চল্লিশ লক্ষ, পঞ্চাশ লক্ষ, ষাট লক্ষ লোকের উপর বসে থেকে সুচারুরূপে শাসন ব্যবস্থা পরিচালনা করা সম্ভব নয়। চেষ্টা করলেও তা হয় না। দুনিয়ার অনেক দেশের লোকসংখ্যা এক লক্ষ থেকে দশ লক্ষ, বিশ লক্ষ বা পঁচিশ লক্ষ। আমাদের এমন নতুন ডিস্ট্রিক্টও আছে, যার লোকসংখ্যা তাদের থেকে বেশি। ময়মনসিংহ সদর নামে যে ডিস্ট্রিক্ট করেছি, তার লোকসংখ্যা ৩০ লক্ষের কম নয়। কিশোরগঞ্জ, মাদারীপুর, নেত্রকোনা, চাঁদপুর এবং এমনি আরও অনেক জেলায় পনেরো লক্ষ, বিশ লক্ষ, পঁচিশ লক্ষ পর্যন্ত লোকসংখ্যা রয়েছে। ডিস্ট্রিক্ট ম্যাজিস্ট্রেটদের তেমন সুযোগ কোথায় যে, চল্লিশ লক্ষ, পঞ্চাশ লক্ষ, ষাট লক্ষ লোকের একটা প্রশাসন একটা জেলায় বসে সুপারভাইস করবেন? কেমন করে দেখবেন, কোন ইউনিয়নের মধ্যে কী হচ্ছে? কিসের মধ্যে কী হচ্ছে?আরও একটি ডিফিকালটি আছে। অনেক সময় দেখা যায়, আমাদের সরকারি কর্মচারীদের যখন বদলি করে দেওয়া হয়, তখন তাঁরা ডিস্ট্রিক্টে যান ও থাকেন। তারপর আবার যখন দরকার পড়ে, তাঁরা চলে আসেন। তাঁদের পছন্দ হোক বা না হোক। ভালো কাজ করলে সুনাম নিয়ে চলে আসেন আর খারাপ কাজ করলেও সোজা চলে আসেন। কারণ, ভবিষ্যতে তাঁদের আর সেখানে যাওয়ার প্রয়োজন নাই। সেজন্য আজ একটা বিরাট কিছু চিন্তা করতে হবে। স্থানীয় এমপি সাহেবদের, রাজনীতিবিদদের আমি বিশেষ বিশেষ ক্ষেত্রে স্থানীয় গভর্নর হিসাবে অ্যাপয়েন্টমেন্ট দিয়েছি। তাঁদের বিশেষ করে অনেক বেশি দায়িত্ব। কারণ, আমরা বুঝি লোকালি নিজেদের মধ্যে দলাদলি থাকে, একজন একজনকে পছন্দ করেন, একজন আর একজনকে পছন্দ করেন না। এছাড়া নিজের পার্টি আগে ছিল। অন্য দলও। নানা রকম জিনিস আছে। আত্মীয়-স্বজন, বন্ধু-বান্ধব থাকে, কুটুম্ব সাক্ষাৎ থাকে। বড় ভীষণ ব্যাপার। যদি আপনারা এ সমস্ত জিনিসের ঊর্ধ্বে না উঠতে পারেন, তাহলে যে নতুন ব্যবস্থা গ্রহণ করা হয়েছে, তার কী অবস্থা হবে, তা বলতে, তা ভাবতে আমার ভয় হয়। আপনাদের স্বজনপ্রীতির ঊর্ধ্বে উঠতে হবে।

 

গভর্নরের ক্ষমতা ও প্রশাসন

গভর্নরশিপের যে ক্ষমতা আমরা আইনে দিয়েছি, তা কম নয়। আমরা সোজাসুজি কেন্দ্রীয় সরকারের সঙ্গে জেলার কানেকশন রাখতে চাই। তেমনি সরাসরি জেলার সঙ্গে থানার, থানার সঙ্গে ইউনিয়নের কানেকশন রাখতে হবে। এখন আপনারা চিন্তা করে দেখুন। যে ক্ষমতা আইনে গভর্নরদের দেওয়া হয়েছে, তা আগে একজন ডিস্ট্রিক্ট ম্যাজিস্ট্রেটও ভোগ করে নাই। তার চেয়ে অনেক বেশি ক্ষমতা আপনাদের দেওয়া হয়েছে। আপনাদের যে দায়িত্ব দেওয়া হয়েছে, তার সঙ্গে সঙ্গে কাউন্সিল করে দেওয়া হয়েছে। সেখানে পার্টি থাকবে। পার্টির যিনি সেক্রেটারি থাকবেন, আপনারা তাঁর ক্ষমতা কোনো অংশে কম থাকবে না। একদিকে আপনি যেমন রেসপনসিবল ফর দ্য অ্যাডমিনিস্ট্রেশন, তেমন পার্টির যিনি সেক্রেটারি থাকবেন তিনিও রেসপনসিবল সমস্ত পার্টির জন্য। যখন গভর্নর সাহেব কাউন্সিল মিটিং কল করবেন, তখন নিশ্চয়ই সেক্রেটারি সেখানে উপস্থিত হবেন। আবার, যখন সেক্রেটারি সাহেব পার্টি মিটিং কল করবেন, তখন গভর্নর সাহেব তাঁর সামনে গিয়ে বসবেন। এটা ভুললে চলবে না। কিন্তু যে কথা আমি আগে বলছিলাম! আপনাদের মহাবিপদ। বিশেষ করে পার্লামেন্টের যেসব মেম্বার বা যে সমস্ত লোকাল লিডার গভর্নর হয়েছেন, তাঁদের রেসপনসিবিলিটি কতখানি, তা আপনারা ভেবে দেখবেন। আমি আমার বিবেক মতো সকলের সঙ্গে পরামর্শ করি। যাদের গভর্নর করেছি, যারা আমার সঙ্গে বহুদিন রাজনীতি করেছেন, তাদের আমি চিনি এবং তাঁদের উপর বিশ্বাস আর আস্থা আছে বলেই তাঁদের গভর্নর করেছি। কিন্তু বিশ্বাস এবং আস্থা আপনাদেরও রাখা কর্তব্য রয়েছে। আমার বিশ্বাস এবং আস্থা আপনাদের উপর রেখেছি। সেই জন্য আপনাদের গভর্নর করেছি। যারা পার্লামেন্টের মেম্বার, তাঁদের কাজ হলো, তাঁরা অ্যাসেমব্লিতে আইন পাস করে বাড়ি যাবেন, দেখবেন, শুনবেন। কিন্তু এখানে আপনাদের রেসপনসিবিলিটি দিয়েছি। কারণ, দেখা যায়, বাংলার জনগণ পার্লামেন্টের মেম্বারদের এই আশায় ভোট দেয় যে, তাঁরা সব কাজ করে দেবেন। কিন্তু আইন পাস করা ছাড়া তাঁদের রেসপনসিবিলিটি এমন কিছু নাই। কিন্তু লায়াবিলিটি তাঁদের বেশি। তাঁদের গালাগালি খেতে হয়। কিন্তু শাসন তাঁরা চালাতে পারেন না। সেই জন্য আমি নতুন সিস্টেমে যাচ্ছি। আপনারা রেসপনসিবিলিটি নিন, আইনও পাস করুন। মাঠে ময়দানে কাজ করলে আপনারা সবই বুঝতে পারবেন।

 

গভর্নরের দায়িত্ব

এখানে একটি কথা বলবো। আপনাদের কেউ কেউ এমন জেলায় গভর্নর হয়েছেন, সেখানে আপনাদের নিজেদের বাড়িঘর, নিজেদের আত্মীয়-স্বজন, নিজেদের পার্টি রয়েছে। তাঁরা সাবধান। তাঁদের স্বজনপ্রীতির ঊর্ধ্বে উঠতে হবে, দুর্নীতির ঊর্ধ্বে উঠতে হবে, আত্মীয়-স্বজনকে সাহায্য করার ঊর্ধ্বে উঠতে হবে। তাঁদের একটা রিস্ক আছে। আপনাদের যারা পার্লামেন্ট মেম্বার, সব চেয়ে বড় রিস্ক তাঁদের। সেটা কি, জানেন? যদি আপনারা কৃতকার্য না হতে পারেন, যদি মানুষ আপনাদের ভালো না বাসে, আপনারা মানুষকে যদি খুশি করতে না পারেন, তাহলে অসুবিধায় পড়বেন। পার্লামেন্টের মেম্বাররা আগে ছাড়া পেতে পারতেন। কোনো রকমে লুকিয়ে রাখতে পারতেন। কিন্তু এবার সুদ- আসল দুটোই যাওয়ার সম্ভাবনা আছে। গভর্নর সাহেবদের ভয় থাকা দরকার। আপনাদের চার্জ দেওয়া হয়েছে। আপনারা এবার কর্মস্থলে গিয়ে কাজ করুন। ল অ্যান্ড অর্ডার আপনাদের দেখতে হবে। ডেভেলপমেন্ট ওয়ার্ক আপ দেখতে হবে। জিনিসপত্র বিদেশ থেকে যা আসে, তার ডিস্ট্রিবিউশন ঠিক মতো হচ্ছে কি-না, দেখতে হবে। ওয়ার্কস প্রোগ্রামের টাকা আপনাদের দেখতে হবে। ফ্যামিলি প্লানিং আপনাদের দেখতে হবে। পাবলিসিটি আপনাদের দেখতে হবে। উৎপাদন বৃদ্ধি হচ্ছে কিনা, আপনাদের দেখতে হবে। খাল কাটা হচ্ছে কি-না আপনাদের দেখতে হবে। ঘুষ খাওয়া বন্ধ হচ্ছে কি-না, আপনাদের দেখতে হবে। থানার মধ্যে করাপশন আছে কি-না, আপনাদের দেখতে হবে। আপনাদের সঙ্গে থাকবেন ম্যাজিস্ট্রেট, আপনাদের সঙ্গে থাকবেন এসপি, আপনাদের সঙ্গে থাকবেন জয়েন্ট এসপি (ক্রাইম)। আপনাদের সঙ্গে থাকবেন সমস্ত অফিসার, আপনাদের সঙ্গে থাকবেন রাজনৈতিক কর্মীরা আপনাদের একটি কাউন্সিল হবে। কাউন্সিলকে আপনাদের কনফিডেন্সে নিতে হবে। কাউন্সিলকে বাদ দিয়ে নিজে সব সময় ডিক্টেটরশিপ করতে যাবেন না। কাউন্সিল ডেকে তাঁদের সঙ্গে আলোচনার মধ্যে কাজ করতে হবে। কিন্তু আজকে মেম্বার সাহেবের একটি বড় ভয়ের ব্যাপার আছে। বাংলাদেশের জনগণ সাংঘাতিক রি-অ্যাক্ট করে, এটা মনে রাখবেন। সারা জীবন সাধনা করবেন, তারপর একটা অন্যায় করবেন, তার ফলেই মুছে যাবেন বাংলাদেশ থেকে, এইটেই বাংলাদেশের নিয়ম। সারা জীবন সাধনা করবেন, তারপর একটা অন্যায় করলে বাংলাদেশের মানুষ আপনাদের মুছে দেবে। আপনারা যারা যেখানে লোকালি থাকবেন, সেখানে পারমানেন্টলি থাকতে হবে : কাজ করতে হবে, অ্যাডমিনিস্ট্রেশন চালাতে হবে। দেখতে হবে যে নতুন জিনিস আমরা করতে যাচ্ছি, তাতে আমরা সাকসেসফুল হতে পারি কি-না। বাংলাদেশ একটি ছোট দেশ। এ ব্রিজ বিটুইন দ্য সাবকন্টিনেন্ট অ্যান্ড সাউথইস্ট এশিয়া। অন্যান্য দেশ যত বড়ই হোক না কেন, ভবিষ্যতে তারা আমাদের ফলো করবে, যদি আমাদের সিস্টেম সাকসেসফুল হয়। এটা মনে রাখা দরকার। আর তা যদি না হয় ইতিহাস থেকে আপনারা মুছে যাবেন।

 

নতুন পদ্ধতির লক্ষ্য

আমাদের উদ্দেশ্য কী? কেন আপনারা রিস্ক নিয়েছিলেন? কেন স্বাধীনতা সংগ্রাম করেছিলেন? যাদের আজ আমি গভর্নর করেছি, তাঁরা আমার সঙ্গে একত্রে কাজ করেছেন। তাদের মনে রাখা দরকার যে, ২৫/২৬ বৎসর আমার সঙ্গে একত্রে কাজ করেছেন। আপনারা বিট্রে করেননি, বেইমানি করেননি। আপনারা আমাকে ছেড়ে সরকারি দলে যোগদান করেননি। আপনারা যুদ্ধের সময় শত্রুর মোকাবেলা করেছেন। তারা আপনাদের বাড়িঘর জ্বালিয়ে দিয়েছে। আপনারা সংসার ছেড়ে দিয়েছিলেন। আপনারা সব কিছু করেছেন। কেন করেছিলেন? নিজের জন্য? তা নয়। এদেশের গরিব-দুঃখীদের জন্য। যাতে একটা শোষণমুক্ত সমাজ করতে পারেন, সমাজতান্ত্রিক অর্থনীতি করতে পারেন। যাতে বাংলার মানুষ সুখী হয়, বাংলার মানুষ অত্যাচার-অবিচার থেকে বাঁচতে পারেন। চারটে যদি মডেল করি, ডিস্ট্রিক্টে যদি আমরা সাককেসফুল হই, সেখানে যদি মানুষের উপর অত্যাচার না হয়, অবিচার না হয়, ঘুষ-দুর্নীতি যদি বন্ধ করতে পারেন, রাস্তাঘাট যদি করতে পারেন, জনগণকে যদি মবিলাইজ করতে পারেন, তাহলে আমাদের কাজের সুবিধা হবে। শুধু সরকারি অর্থে জনগণের মঙ্গল হয় না, উন্নতির কাজ হয় না। জনগণকে একতাবদ্ধ করতে হবে। আপনাদের জনগণকে মবিলাইজ করতে হবে। সেজন্য জনগণের মধ্যে অনুপ্রেরণা সৃষ্টি করতে হবে। সেই অনুপ্রেরণা সৃষ্টির দায়িত্ব থাকবে পার্টির এবং অ্যাডমিনিস্ট্রেশনের, গভর্নরের, জয়েন্টলি। সরকার যদি দেন ৫০ হাজার টাকা, আপনারা কাজ করাবেন পাঁচ লক্ষ টাকার। বাংলার মানুষকে কোনো কাজ করতে বললে তারা 'না' বলে না। বাংলার মানুষ যদি বোঝে যে, এই কাজে তাদের উন্নতি হয়, তবে তাতে ঝাপিয়ে পড়বে। সেজন্য আপনাদের যারা পার্লামেন্টের মেম্বার গভর্নর হয়েছেন, তাঁদের অনেক বেশি। দ্বিতীয়ত: যাঁরা পার্লামেন্টের মেম্বার আগে ছিলেন, এখনই নাই, তাঁরাও আমার সঙ্গে কাজ করেছেন। তাঁদের অ্যাবিলিটি সম্বন্ধে আমার যথেষ্ট ধারণা আছে। পার্লামেন্ট মেম্বাররা য গভর্নর হয়েছেন, তারা যদি মানুষের কাছ থেকে ভালোবাসা না পান, আপনাদের পারিষ্কার কথায় বলতে চাই যে, তাঁরা যদি পপুলারিটি হারিয়ে ফেলেন, তাহলে অসুবিধায় পড়বেন। আমার কিন্তু সাফ সাফ কথা। আমার কে কী করল না করল আমি কিছু শুনবো-টুনবো না। আপনার জায়গার মানুষ আপনাকে ভালোবাসে কিনা, আমি সেটা দেখবো। যদি আপনার বিরুদ্ধে সেখানে গণবিক্ষোভ হয়, বাংলার জনগণ যদি দেখে যে আপনি ভালো কাজ করছেন না, যদি আপনার সম্বন্ধে নেপোটিজম, করাপশনের অভিযোগ দেখা যায়, আমি কিছু শুনবো টুনবো না। আপনাদের তো ধারণা আছে যে, আমি কোনো কিছুতে হাত দিলে কিন্তু হাত উঠাই না। ওটা আমার নিয়ম নয়। হাত দেওয়ার আগে আমি বহুবার চিন্তা করি। কিন্তু একবার যদি হাত দিয়ে বসি মাথায় চলে যেতে পারে, কিন্তু সে হাত আমার কমই উঠে। আমি আপনাদের যে নতুন সিস্টেম দিয়েছি, এর মধ্যে শুধু আপনরা বেঁচে থাকবেন না, আমিও বেঁচে থাকব। বাংলাদেশ দুনিয়াতে বেঁচে থাকবে। অনেক অনুন্নত দেশ আপনাদের কাছ থেকে শিক্ষা নেবে – এখানে কী ব্যাপার হয়েছে। অত্যাচার-বিচার আপনাদের এরিয়ার মধ্যে যাতে না হয়, তার জন্য আপনারা সেখানে ড্রাসটিক্যালি শাসন চালাবেন। ভালো করে কাজ চালাবেন। আমি আছি, সরকার আছেন, মিনিস্টার সাহেবরা আছেন, সবাই আছেন আপনাদের সাহায্যের জন্য। যদি দরকার হয়, তাঁদের ডাকবেন। তাঁরা বসবেন। বলবেন আপনাদের সাহায্য করবেন। যদি দরকার হয়, আমার কাছে চলে আসবেন। গণভবনে সোজাসুজি টেলিফোন থাকবে। আমার অফিস থাকবে একটা। আপনারা যদি দেখেন যে, কোনো জায়গায় কোনো ডিপার্টমেন্ট আপনাদের সাথে কো-অপারেট করছে না, সোজাসুজি টেলিফোন করবেন। সেল থাকবে, অফিসার বসে থাকবেন – সিনিয়র অফিসার। খবর দিলে দেখবেন যে, সঙ্গে সঙ্গে কাজ শুরু হয়ে গেছে। এই ব্যবস্থা আমি আপনাদের জন্য করেছি।আর একটা কথা। পার্টির সদস্য ছাড়া অন্য কেউ গভর্নর হতে পারেন না এবং এ পর্যন্ত খুব কম মানুষই পার্টির সদস্য পদ পেয়েছে। যাদের আমি আজকে গভর্নর করেছি, তাদের পর্টির মেম্বারশিপ দিয়ে এখানে আসতে বসতে দেওয়া হয়েছে। তা না হলে তারা এখানে বসতে পারেন না। সেসব সরকারি কর্মচারী ভাইদের গভর্নর করেছি, তাঁদের বেলাও এমনি করতে হয়েছে। পার্টির সদস্যপদ দেওয়া হয়েছে সেই সব সরকারি কর্মচারীদের যাঁরা আমার চোখে ভালো। তাঁরা সিনিয়র হন বা জুনিয়র হন, তাতে কিছু আসে যায় না। তাঁদের আমি গভর্নর করেছি। পূর্ণ রেসপনসিবিলিটি তাঁরা নিচ্ছেন। মনে রাখতে হবে সরকারি কর্মচারীদের মধ্যে থেকে যারা গভর্নর হয়েছেন, তাঁরা প্রিসাইডও করবেন। পার্লামেন্টের মেম্বারও সেখানে বসবেন। তাহলে এই গভর্নরদের পজিশন কোথায় উঠে গেল, সেকথা একবার চিন্তা করে দেখুন। দ্বিতীয়ত: যেখানে পার্টি কল করবে সেখানে গভর্নরকে যেতে হবে, সেখানে বসতে হবে, আলোচনা করতে হবে। আপনারা এখন থেকে আর সরকারি কর্মচারী নন, পলিটিক্যাল পার্টি ওয়ার্কার-রিমেম্বার ইট,- বাকশালের সদস্য। যেমন আমাদের পার্লামেন্টের মেম্বাররা বাকশালের সদস্য তেমনি সরকারি কর্মচারীরাও বাকশালের সদস্য। এবং সদস্য হিসেবে তাঁদের সেই পজিশনে সেখানে যেতে হবে এবং সেখানে কাজ করতে হবে। পার্লামেন্টের মেম্বার থাকবেন ঐ কাউন্সিলের সদস্য। আমি আর্মি থেকেও একজনকে দিয়েছি। তাকেও মেম্বারশিপ দিয়ে খুলনায় গভর্নর করেছি। এই এরকম করে আমি সব জায়গা থেকে লোক এনে দেখতে চাই। এটা মনোপলি নয় আর যিনিই ফেল করবেন, চলে যাবেন। রাস্তা থেকে লোক ধরে এনে বসিয়ে দেব। যিনি ভালো কাজ করবেন, তিনিই প্রশাসন চালাবেন। আর কোনো কথা নাই। তবে, এটা একটা নতুন সিস্টেম। আর নতুন সিস্টেমে বাধা আসে। নতুন সিস্টেমের মধ্যে একটা ভয়ের সঞ্চার হয়। নতুন কিছু করতে গেলে একটা আশঙ্কা আসে। মানুষের মধ্যে দ্বিধা সংশয় দেখা দেয়। কিন্তু গত ২০-২৫ বছর আমি দেখেছি, ইংরেজ আমলের সিস্টেম এদেশে চলতে পারে না।

 

থানা প্রশাসন

আজ আমি কেবল গোড়ায় হাত দিয়েছি। এখন ডিস্ট্রিক্ট করেছি। এক বছরের মধ্যে আমি থানায় যাচ্ছি। থানায় আমি অ্যাডমিনিস্ট্রেটিভ করছি। থানায় যিনি হেড হবেন, তাঁর নাম হবে থানা প্রশাসক। তিনি এমপি হতে পারেন, গভর্নমেন্ট অফিসার হতে পারেন, বাইরের মানুষ হতে পারেন। সেখানেও হাই অফিসিয়াল থাকবেন। এইভাবে অ্যাডমিনিস্ট্রেশন চলবে। এমনি করে লোকাল ওয়ার্কস প্রোগ্রাম, কালেকশন সব কাজই চলবে, ভবিষ্যতে তারাও অনেক কাজই করতে হতে পারে। এই যে আমাদের ডিস্ট্রিক্টগুলো হয়েছে— যখন আমরা সেগুলোর অবস্থা জানতে পারবো, তখন প্রোকিওরমেন্টের অবস্থা জানতে পারবো, ডিস্ট্রিবিউশনের অবস্থাও জানতে পারবো, তখন সেখানকার ফুল রেসপনসিবিলিটি তাঁদের নিতে হবে। ভবিষ্যতে সব কিছুর দায়িত্ব নিতে হবে।

 

সার্বিক দায়িত্ব

এ দায়িত্ব গভর্নর সাহেবদের এবং আপনাদের কাউন্সিলের। যদি আইন-শৃঙ্খলা পরিস্থিতি খারাপ হয়, সমস্ত দায়িত্ব হবে আপনাদের। যদি ফুড সিচুয়েশন খারাপ হয়, পুরো দায়িত্ব আপনাদের। যদি সেখানে দুর্নীতি হয়, তা দমনের কর্তব্য আপনাদের যদি সেখানে টেস্ট রিলিফের টাকা চুরি হয়, তাহলে তা বন্ধ করবার ভারও আপনাদের যদি ওয়ার্কস প্রোগ্রামের টাকা চুরি হয়, তবে জনসাধারণের কাছে আপনাদেরই জবাব দিতে হবে। দেখুন, কোথায় আছি আমরা! ফারটিলাইজার বাজারে বিক্রি হয় না? ফারটিলাইজার আমরা সরকার থেকে দিই। কিন্তু কোন বাজারে ফারটিলাইজার পাওয়া যায় না? আমাকে বুঝিয়ে বলুন, কোথা থেকে বাজারে যায়? গভর্নমেন্ট গোডাউন থেকে যায়। আমরা গম আনি, গম বাজারে বিক্রি হয়। আমি ওয়ার্কস প্রোগ্রামে গম দিই, ফুড ফর ওয়ার্কে দিই। এজন্য গমের ব্যাপার আমরা কিছুটা জাস্টিফাই করতে পারি। কিন্তু ফারটিলাইজারের ব্যাপারে জাস্টিফাই করি কী করে? আজকে সব দিকে লক্ষ্য রাখতে হবে। প্রত্যেক ডিস্ট্রিক্টে যে টাকা যাবে, প্রত্যেক গভর্নরকে একটা রুমে তার চার্ট টাঙিয়ে রাখতে হবে বড় করে। পাবলিক যাতে দেখতে পারে। আমার টেস্ট রিলিফের টাকা আসছে, এই প্রোজেক্টে এইখানে খরচ হচ্ছে। এই ওয়ার্কস প্রোগ্রামে আসছে এখানে খরচ হচ্ছে। এই ফারটিলাইজার আসছে, এই জায়গায় গেলে, অমুক ইউনিয়নে গেল। সব কিছুরই চার্ট টাঙিয়ে দিতে হবে। ডিস্ট্রিক্টের লোকদের জানাতে হবে। সরকারের জিনিসপত্র কোন দিক দিয়ে আসে, কোন দিক দিয়ে যায়, কেউ জানে না। কত ফুড গেল ডিস্ট্রিক্টে, তা জানাতে হবে। কোন থানায় কত গিয়েছে, কোন ইউনিয়নে কত গিয়েছে, তাও জানতে হবে। এখন সমস্ত জাতিকে মবিলাইজ করতে হবে। তা না করতে পারলে কোনো কাজ হবে না। আজ দায়িত্ব অত্যন্ত বেশি। আপনাদের যে টেকনিক্যাল ট্রেনিং আছে, সেগুলো কাজে লাগাতে হবে। বক্তৃতা করলে চলবে না। এখানে অ্যাডমিনিস্ট্রেশন করতে হবে। বুঝেছেন! শিখতে হবে। শুধু অর্ডার দিলে হবে না। শুধু এটা করো, ওটা করো- এমন করলে হবে না।

 

আইনের শাসন

দেশে আইনকানুন আছে। আইনকানুনের মধ্যে আপনারা বেআইনি কাজ করবেন না। দেশের আইনের মধ্যে থাকতে হবে, তার মধ্যে অর্ডার করতে হবে। এই আইনগুলো পার্লামেন্টের শুধু এ কথা বললে হবে না। আপনাদের দেখে নিতে হবে, এই আইন এবং এই আপনাদের অ্যাডমিনিস্ট্রেটিভ ক্ষমতা আপনাদের সঙ্গে ডিস্ট্রিক্ট ম্যাজিস্ট্রেট থাকবেন। তাঁদের এক্সপিরিয়েন্স আছে। তাঁরা অ্যাডমিনিস্ট্রেশন পরিচালনা করেছেন। তারা ঐ সমস্ত আইনকানুন, খুঁটিনাটি জানেন। আর মনে রাখবেন— মিনিস্টার সাহেবরা আছেন, তারা অর্ডার করেন। কিন্তু অর্ডারটা ইস্যু হয় সেক্রেটারির নামে, সেকশন অফিসারের নামে। এসব ভুলে গেলে চলবে না। আমরা অর্ডার করি, ডু দিস। সেটা ঐ জায়গার ফাইলেই থাকে। ঐখান থেকে উঠিয়ে নিয়ে সেক্রেটারি, জয়েন্ট সেক্রেটারি, ডেপুটি সেক্রেটারি, সেকশন অফিসার থেকে সমস্ত ডিপার্টমেন্টে ইস্যু হয়ে যায়। তেমনি করেই আপনারাও বলবেন। আপনাদের ডিস্ট্রিক্ট কাউন্সিলের যারা সেক্রেটারি, ডিস্ট্রিক্ট ম্যাজিস্ট্রেট, তাদের নামে ইস্যু হবে। আপনাদের অর্ডার আপনাদের ফাইলেই থাকবে। এই নিয়ম আছে। আপনাদের কতকগুলো প্রটোকল মানতে হবে। সব কিছু আপনাদের হাতে দিয়ে দেয়া হয়েছে। বিদেশি লোক গেলে আপনারা কী করে প্রটোকল করবেন? আপনাদের ফরেন পলিসি সম্বন্ধে ধারণা থাকা দরকার আপনাদের রাষ্ট্রের কাঠামো সম্বন্ধে ধারণা থাকার দরকার, অ্যাডমিনিস্ট্রেশন সম্বন্ধে ধারণা থাকা দরকার।

 

নতুন বিচার পদ্ধতি চাই

আর বিচার ব্যবস্থা তাড়াতাড়ি বদলে ফেলা দরকার বিচারের নামে অবিচার আর চলে না। এবার নতুন একটা কাঠামো করুন। সোজাসুজি বিচার হয়ে যাক। যাওয়ার সময় একজন জামাইয়ের কাছে ব্রিফটা দিয়ে যান, তার মরবার আগে পর্যন্ত মামলা চলতে থাকে। সাহেবরা এবার থানায় যান। থানায় গিয়ে ওকালতি করুন। আমার আপত্তি নাই- সব থানায় নিয়ে যান। থানায় মানুষ অতি সহজে নৌকা ভাড়া করে পায়ে হেঁটে এসে বিচার পাবে। ডিস্ট্রিক্টে এসে মানে সদরে এসে বাংলার দুঃখী মানুষ কোনোদিন বিচার পাই নাই। দেখুন গিয়ে লোকে জেলের মধ্যে ফিফটি ফোর-এর মামলা হয়ে ছয় মাস, এক বছর পড়ে থাকে, কিন্তু তার পনেরো দিন জেল হয়। জীবনভর আমি জেল খেটেছি, কয়েদিদের সঙ্গে জীবন কাটিয়েছি। আমি জানি তাদের কী দুঃখ, কী কষ্ট। বিচার হোক, জেল খাটুক। কিন্তু বিচার হয় না, হাজতে থাকে। ফিফটি ফোর-এর এক বছর দু'বছর হাজত খেটে এক মাস জেল হয়। আর এই যে এক বছর এগারো মাস গেল, তার ক্ষতিপূরণটা কে দেয়? আবার অনেক সময় খালাসও হয়ে যায়। আমি এগুলোকে থানা লেভেলে নিয়ে যেতে চাই। পয়সাকড়ির আমাদের অভাব আছে, বুঝি। অ্যাডমিনিস্ট্রেশনে পয়সা কিছু কম খরচ করতে হবে।

 

নির্মাণ কাজ

এখন অনেকে আমাকে বলেন, আমার অফিস কোথায় হবে। গভর্নর সাহেবরা, আপনাদের নিজের নিজের এরিয়ার মধ্যে বাড়ি আছে। যারা সরকারি কর্মচারী আছেন, তাদের একটু হেল্প করবো আর আপনাদের বাড়ি ঘর ওখান থেকে যোগাড় করে নিতে হবে। মনে রাখবেন আমরা দেব, কিছু কিছু বাড়ি-ঘর করে দেব। কিন্তু নিজেদেরও জোগাড় করে নিতে হবে। আর যদি দরকার হয়, নিজে কুঁড়েঘরে থাকবেন। গ্রামে যান। আর ঐ ডাকবাংলা করবেন না। আগে ডাকবাংলা করা হতো, এখন তা বন্ধ করে দেয়া হয়েছে। অবশ্য ডাকবাংলা উপকারে লাগে। কিন্তু এর মেইনটেন্যান্স খর অনেক বেশি। আয়ের চেয়ে ব্যয় বেশি। যাই হোক, আগে যান। যেখানে যাবেন, সেখানে কিছু কিছু টিনের শেড করুন। টাকা কিছু কিছু রেখেছি আমরা, রেখেছি দেওয়ার জন্য। টিনের শেড করে অফিসারদের জন্য কিছু বাড়ি, কিছু থানা, কিছু জেলখানা করতে হবে। এগুলো আমরা করে দিচ্ছি, যত তাড়াতাড়ি হয়। এবং সেটারও আপনাদেরই উপর চার্জ দিচ্ছি। রিমেম্বার, টাকা ভাগ করে স্কিম করে, সব বলে দেয়া হবে। গভর্নর সাহেবরা, আপনারা টেণ্ডার কল করে তাড়াতাড়ি করে ঘর উঠিয়ে ফেলুন। অনলি ইঞ্জিনিয়ার যাবেন। যদি দরকার হয় পাওয়ার ইঞ্জিনিয়ার থাকবেন, হাইওয়েজের ইঞ্জিনিয়ার থাকবেন। ইঞ্জিনিয়ার সাহেবরা, গভর্নর এবং ডিস্ট্রিক্ট ম্যাজিস্ট্রেট—এই পাঁচজনকে দিয়ে আমরা কমিটি করে দেব এবং টাকা তাঁদের হাতে ফেলে দেব। সেই টাকা আমরা তাদের কাছে দিয়ে তাদের স্কীম করে দেব। সেই টাকা দিয়ে কাটছাঁট করে কিছু অফিসে, কিছু টিনশেড ঘরবাড়ি, তাড়াতাড়ি করে নিতে হবে। যেখানে যা কিছু পাওয়া যায়, ভাগ করে থাকবেন। এক কামরা, দু'কামরা যা পাওয়া যায়, তাতে থাকবেন। এ দেশের মানুষ না খেয়ে মারা যায়। এখানে অত ফ্যাশনের কী দরকার। আপনারা ঠিকভাবে কাজ করুন। অন্যান্য বিষয়ের ব্যবস্থা করবার জন্য আমি সমস্ত মিনিস্টার সাহেবদের অনুরোধ করেছি। ভাইস প্রেসিডেন্ট সাহেবকে অনুরোধ করেছি প্ল্যানিংয়ের ব্যাপারে। প্রাইম মিনিস্টার সাহেবকেও অনুরোধ করেছি। তিনিও বলবেন। আর এই যে আমি আপনাদের জন্য ম্যাপ করে এনেছি। দেখেছেন? অলরেডি ম্যাপ করা হয়ে গেছে। বুঝতেই পারছেন, এক-একটা এরিয়ার হা পপুলেশান তাতে দেখা যায় যে, অনেক দেশ অনেকে বলতে পারেন, যাঁরা খবর রাখেন, তাঁরা বলতে পারেন যে, ২০ লক্ষ ৩০ লক্ষ লোকের দেশ শ'খানেক দুনিয়ায় হবেই। আমাদেরও ১০ লক্ষ ২০ লক্ষ ৩০ লক্ষ লোকের দেশ, আপনারা এক-একজন তার বাদশার মতো। অফকোর্স, ইউ আর নট বাদশা। আপনারা খাদেম। সমস্ত জেলা ভাগ করে দেওয়া হয়েছে। শুধু একটার মধ্যে আমাকে চেঞ্জ করতে হবে। বান্দরবান এরিয়ার একটা থানা কক্সবাজারে নিয়ে যেতে হবে। আর সব দেশে ম্যাপ করা হয়েছে। অ্যাডজাস্টমেন্ট, রি-অ্যাডজাস্টমেন্ট করতে হবে। তার জন্য কমিটি করে দেওয়া হয়েছে। সেখানে দেখবেন, কোথায় কী অ্যাডজাস্টমেন্ট, রি অ্যাডজাস্টমেন্টের দরকার হয়।

 

মিলে-মিশে কাজ করতে হবে

এখন আমি সরকারি কর্মচারীদের আর একটি কথা বলবো। যদিও আপনারা সরকারি কর্মচারী; আপনারা গভর্নর হয়েছেন। সেখানে পার্লামেন্টের মেম্বার থাকবেন। সকলে মিলে মিলে কাজ করতে হবে। এখন থেকে সবাই গভর্নমেন্টের চাকরি করবেন, সঙ্গে সঙ্গে পার্টি মেম্বারও থাকবেন। পার্টি মেম্বার গোজ, গভর্নরশিপ গোজ, এভরিথিং গোজ। বুঝতে পারছেন ব্যাপারটা? সব কাঁধের উপর চাপিয়ে দেব। যাতে খালি বক্তৃতা না করেন। এরপর থানায় থানায় দেব। বলবো কাজ করুন। ফেল করলেন, ব্যস খতম। আমি গিয়ে বক্তৃতা করে আসবো, উনি কাজ করতে পারেন না, ওকে বিদায় করে দাও। লোকে তাই করে দেবে। হ্যা, এইভাবে কাজ করতে হবে। মোট কথা, এই শাসন ব্যবস্থা হয়েছে জনগণের মঙ্গলের জন্য। জনগণ যাতে সোজাসুজি শাসন ব্যবস্থার ফল ভোগ করতে পারে, তার জন্যই এই সিস্টেম করা হয়েছে। সোজা কথায়, কোনো রকম অসুবিধা যেন তাদের ভোগ করতে না হয়। সব কিছুই যেন জনগণের সামনে নিয়ে যাওয়া হয়। ইডেন বিলডিংস বা গণভবনের মধ্যে আমি শাসনতান্ত্রিক ক্ষমতা রাখতে চাই না। আমি আস্তে আস্তে গ্রামে, থানায়, ইউনিয়নে, জেলা পর্যায়ে এটা পৌঁছে দিতে চাই। যাতে জনগণ সরাসরি এসবের সুযোগ-সুবিধা পায়।

 

দুর্নীতি দূর করতে হবে

বড় জিনিস হলো— একটা লাস্ট কথা, যেটা আমি বারবার বলি— করাপশন। আমি আমার সহকর্মীদের ভেতর থেকে যাদের দিচ্ছি এবং এ পর্যন্ত যাদের আমি গভর্নর করেছি, তাঁদের প্রতি সরকারি কর্মচারী থেকে আরম্ভ করে, সকলের প্রতি আমার আস্থা আছে। আমি বিশ্বাস করি যে, তাঁরা করাপশনের ঊর্ধ্বে থাকবেন। কিন্তু শুধু নিজেরা ঘুষ খাওয়াই করাপশন নয়। এ সম্বন্ধে আমার কথা হলো করাপ্ট পিপলকে সাহায্য করাও করাপশন নেপোটিজমও কিন্তু এ টাইপ অপ করাপশন। স্বজনপ্রীতিও কিন্তু করাপশন। আপনারা এসব বন্ধ করুন। কোনো ভয় নাই, কোনো ভয় নাই। কারো ভয় নাই, আল্লাহ ছাড়া কারো ভয় করবেন না। আমিও আপনাদের সঙ্গেই আছি। স্বজনপ্রীতি ছেড়ে দিলে আপনারা করাপশন বন্ধ করতে পারবেন। যারা থানা এ্যাডমিনিস্ট্রেশনে রয়েছেন, তাঁরা সেখানে করাপশন বন্ধ করবেন। সেখানে অনেক জিনিসের ডিস্ট্রিবিউশন হয়, সব কিছুর ডিস্ট্রিবিউশন হয় থানা লেভেলে, ডিস্ট্রিক্ট লেভেলে। এসব জায়গায় যদি করাপশন বন্ধ করতে পারেন, তাহলে উপরের করাপশন অটোমেটিক্যালি বন্ধ হয়ে যাবে। এটার উপর সোজা নজর দেবেন, প্রত্যেকে নজর দেবেন। আর, আজ আমার কাছে আপনারা তওবা করে যান যে, স্বজনপ্রীতি করবেন না। ঘুষখোরদের সাহায্য করবেন না। মাত্র কয়েকটা লোকের জন্য বাংলাদেশের মানুষের দুঃখ দূর করা যায় না আমি এর প্রতিকার দেখতে চাই। এর জন্য আপনাদের কাছে অনুরোধ রইল। আর, আমার কর্মী যারা আছেন, যারা আমার কথায় বন্দুক ধরে যুদ্ধ করেছিলেন, যারা আমার কথায় মাতৃভূমি ত্যাগ করে বিদেশে আশ্রয় নিয়েছিলেন, যারা আমার কথায় সবকিছু ত্যাগ করতে পারতেন, তাঁরা আমার একটা কথা রাখুন। ঘুষ, দুর্নীতি বন্ধ করুন আপনাদের এরিয়াতে যেয়ে। দেখুন, বাংলাদেশের মানুষের দুঃখ দূর হয় কি-না। তারা না খেলেও কথা বলবে না। যদি তারা দেখে যে, তাদের সামনের খাবার অন্যে না খায়। যদি তাদের বোঝানো যায় যে, না, আমরাই, তাহলে তারা দুঃখ করবে না। তারা যখন দেখে যে তাদের জন্য যে আটা পাঠানো হচ্ছে তা অন্যে চুরি করে খায়, তাহলে তাদের দুঃখের জায়গা থাকে না। তখন তারা অভিশাপ দেয়। এ অভিশাপ আপনাদের লাগে কি-না জানি না। কিন্তু আমার লাগে। কারণ, তারা আমায় দোয়া করেছে। এদেশের মা-বোনেরা যদি আমার জন্য রোজা না রাখত, মসজিদে-মন্দিরে যদি দোয়া না করত, তাহলে বোধ হয় আমি ফিরে নাও আসতে পারতাম। লক্ষ লক্ষ কোটি কোটি মানুষ রোজা রেখেছে আমার জন্য মাসের পর মাস। মাঝে মাঝে আমার অসহ্য লাগে, যখন ভাবি, কেন এই করাপশন সমাজের মধ্যে ঢুকেছে। এখন অনেকে এগিয়ে আসছেন। আপনারা ইচ্ছা করলে নিজের নিজের এরিয়ার মধ্যে করাপশন বন্ধ করতে পারেন। আমি বিশ্বাস করি, আপনারা পারবেন। অন্য কাজ করুন বা না করুন, এটা করবেন, দুর্নীতি যেন আর না থাকে। আর একটা কথা আমি আজ আপনাদের বলে দিতে চাই। থানায় এসে যেন মানুষ বসতে পারে, তাদের যেন পয়সা দিতে না হয়। সাব-রেজিস্ট্রার অফিসে এলে তাদের যেন পয়সা দিতে না হয়। সিও অফিসে যেন পয়সা দিতে না হয়। কোর্টে এলে যেন পয়সা না দিতে হয় এবং তাদের যেন হয়রানি না হয়। যিনি যেখানে থাকবেন, সেখানকার পুলিশ তাঁর আন্ডারে থাকবে। যে রক্ষীবাহিনী সেখানে থাকবে, তা তাঁর আন্ডারে থাকবে। এমনকি, যে আর্মি সেখানে পোস্টিং আছে, সেই আর্মিও তার আন্ডারে থাকবে এ মুহূর্তে ঐ জায়গায়। অফকোর্স, তাদের নিজ নিজ কমান্ড আছে। কিন্তু আপনারা যা বলবেন, তা তাদের শুনতে হবে। আপনাদের কর্তব্য আছে অনেক। করাপশন বন্ধ করুন, আল্লাহর দোহাই, করাপশন বন্ধ করবার চেষ্টা করুন। আপনাদের ক্ষমতা দেয়া হয়েছে, আপনারা পারবেন। আপনারা লোকালি ঘুরতে থাকুন। আপনারা নৌকায় ঘুরুন, গাড়ি নিয়ে ঘুরুন- মানুষ যেন শান্তিতে ঘুমাতে পারে। যে থানায় চুরি-ডাকাতি কমবে না, সেখানকার লোক ডেকে কনফারেন্স করে বলুন– চুরি-ডাকাতি তোমাদের বন্ধ করতে না পারলে তোমরা বিদায় হবে। সাফ সাফ কথা। রেসপনসিবিলিটি নিতে হবে। তোমরা যারা ঐখানে আছো, তাদেরই এসব বন্ধ করতে হবে চুরি, ডাকাতি, ঘুষ, দুর্নীতি বন্ধ করতে হবে, এটা ভালো করে জানবেন, সাবধান, আপনাদের সবাইকেই আমি এসব বলে রাখছি এখানে। যারা এখানে আছেন, তাঁদের সবাইকে সাবধান করে রাখছি। আমি এ ব্যাপারে সেন্টিমেন্টাল হয়ে পড়েছি। ভাবছি, কী করে এগুলি দূর করা যাবে। আমি একটা কাজের কথা বলি দুই বছর আগে। আর, এক বছর পর তাতে হাত দিই। রিমেম্বার ইট। আপনারা জানেন, আমাকে ভালো করে জানেন। আপনাদের কাছে আমার কথা রইল, যাদের আমি গভর্নর করেছি, তারা করাপশন বন্ধ করুন।

 

দ্বিতীয় বিপ্লবের কর্মসূচি

ডেভেলপমেন্ট ওয়ার্ক, ফ্যামিলি প্ল্যানিং আর আমার দ্বিতীয় যে চারটি প্রোগ্রাম আছে, সেগুলোও আপনারা করুন। ডেভেলপমেন্ট ওয়ার্কের জন্য পাম্প পেলাম না, এটা পেলাম না- এসব বলে বসে না থেকে জনগণকে মবিলাইজ করুন। যেখানে খাল কাটালে পানি হবে, সেখানে সেচের পানি দিন। সেই পানি দিয়ে ফসল ফলান। মবিলাইজ দি পিপল। পাম্প যদি পাওয়া যায় ভালো। যদি না পাওয়া যায়, তবে স্বনির্ভর হন। বাঁধ বেঁধে পানি আটকান, সেই পানি দিয়ে ফসল ফলান। আমাদের দেশে আগে কি পাম্প ছিল? দরকার হয়, কুয়া কেটে পানি আনুন। আমাদের দেশে পাঁচ হাত, সাত হাত, আট হাত কুয়া কাটলেই পানি উঠে। সেখানে অসুবিধা কী আছে? যে দেশে পানি আটকে রাখলে পানি থাকে, সেখানে ফসল করবার জন্য চিন্তার কী আছে? আর এখন থেকে যে সমস্ত সার থানায় যাবে, তা যেন রেগুলারলি গরিব-দুঃখীরা পায়। আর একটি কথা মাথা যেন গরম না থাকে। সাবধান, মাথা গরম করে শাসন করা যায় না। মাথা গরম না করে কাজ করতে হবে। আর সংযম ও সহনশীলতা যেন থাকে। সংযম ও সহনশীলতা না থাকলে কোনো কিছুই করতে পারবেন না এবং যে কোনো ডিসিশন নিতে চিন্তা-ভাবনা করে, পরামর্শ করে করবেন। যেটা ভালো মনে করবেন, সেটা করবেন। চিন্তা-ভাবনা করে। হঠাৎ কিছু করবেন না। হঠাৎ করলে কিন্তু মানুষের ভুল হয়। চিন্তা-ভাবনা করে ডিসিশন নিয়ে যদি মনে করেন, এটা ভালো, তাহলে সেটিই করবেন।

 

সার্বিক দায়িত্ব

স্কুল-কলেজ আছে— সেখানে গভর্নমেন্ট টাকা দেন। প্রাইমারি স্কুলে আমরা টাকা দিয়েছি। অনেকে স্কুল করে না, অনেকে পড়ায় না, স্কুলেও যায় না। সেখানে লোকে গরু-ছাগল বেঁধে রাখে। টাকাও পায়, আবার রেশনও দিই। সেগুলি ওয়াচ করবেন। আপনি না পারেন, আপনার কজন অফিসার পাঠিয়ে দেবনে। ডিস্ট্রিক্ট অফিসার, স্কুল অফিসার, এই সমস্তকে কন্ট্রোলে নিয়ে আসুন। তাঁরা এ সম্বন্ধে খোঁজ নিয়ে আসুন। যদি দেখেন কোনো টিচার কাজ করছেন না, তাকে বদলি করে দিন। তাঁরা সরকারি কর্মচারী এখন। টাকা যা পাঠানো হয়, খেয়ে ফেলেন। সাবধান! দুর্নীতি বন্ধ করতে হবে। যত ডিপার্টমেন্ট আছে, সবগুলিরই ব্রাঞ্চ সব ডিস্ট্রিক্টে থাকবে। ওভারঅল রেসপনসিবিলিটি আপনাদের। ইনফরমেশন ডিপার্টমেন্ট রয়েছে। বাংলাদেশে এখানে বসে যে কাজ হয়, পাবলিসিটি এই ডিপার্টমেন্ট দেয়। প্রত্যেক ডিস্ট্রিক্টে, সাব-ডিভিশনে এর ব্রাঞ্চ আছে। আল্লাহর মর্জি সেখানকার লোক কয়েকখানা কাগজ দরজায় লাগিয়ে দিয়ে ঘরের মধ্যে ঘুমিয়ে থাকেন আর বাকি কাগজ সের দরে বিক্রি করে দেন। তাঁর কাছে খোঁজ নিতে হবে, কত কাগজ এল। গ্রামে গ্রামে যান, পাবলিসিটি করুন।

 

সকলেরই সকল বিষয়ে কর্তব্য আছে

আর একটা জিনিস মনে রাখতে হবে। এই নতুন সিস্টেম করলাম কেন? কোনো ডিপার্টমেন্ট কাউকে মানতে চাইত না। আমি অমুকু, আমি ফুড, আমি এগ্রিকালচার, আমি হেলথ, আমি ফ্যামিলি প্ল্যানিং, আমি এটা আমি ওটা। এসডিও সাহেব, ডিসি সাহেব যত দূর পারতেন করতেন। না পারতেন, না করতেন। কিন্তু সকলেরই সকল বিষয়ে কর্তব্য আছে। একথা সকলেরই মনে রাখা দরকার। যদি গভর্নর বা ডিস্ট্রিক্ট ম্যাজিস্ট্রেট বলেন, এ অফিসারের এই কাজ, তাহলে সেই অফিসারকে সে কাজ করতে হবে। যিনি ফুড ডিপার্টমেন্টের অফিসার, তাঁকে সে কাজ করতে হবে। তিনি এগ্রিকালচার ডিপার্টমেন্টের অফিসার হলেও এ কাজ করতে হবে। আমার কাজ ওটা নয়— এ কথা বললে চলবে না। রাস্তার ওপর একটা বাঁশ পড়ে আছে, সেটা কেউ উঠাবেন না। বলবেন, এ কাজ আমার নয়, এটা রোড অ্যান্ড হাইওয়েজের। হাত দিয়ে কেউ বাঁশটা তুলবেন না। এ হয়েছে আমাদের দেশের গভর্নমেন্টের সবচেয়ে বড় অসুবিধা। এটা আমার নয়, অমুক ডিপার্টমেন্টের৷ দ্যাট নুইসেন্স মাস্ট বি স্টপড ইন দিস কানট্রি। সকলেরই সকল কাজে রেসপনসিবিলিটি আছে। সবাই বাংলাদেশের নাগরিক, বাংলাদেশের সরকারের চাকরি করে। আপনাদের কর্তব্য, যেখানে অন্যায় বা খারাপ কাজ হয়, সেটা দেখতে হবে। যার কাজ, তাঁকে ডেকে বলুন। কিন্তু খবরই দেয় না কেউ। এই ঢাকা শহরের রাস্তায় ঘুরে ঘুরে আমি দেখেছি, কোটি কোটি টাকার মাল এখানে সেখানে পড়ে থাকে। তেজগাঁও এয়ারপোর্টের কাছে মাল পড়ে ছিল। সোহরাওয়ার্দী হাসপাতালের কাছে মাল পড়ে ছিল। কিছু মাল পড়ে ছিল অন্যান্য জায়গায়। এটা কার? এটা আমার নয় টিঅ্যান্ডটির, এটা কার? এটা আমার নয়, সিএন্ডবি’র। আমি বললাম, এ সব কথা আমি বুঝি না। আগামীকালের মধ্যেই সব মাল পরিষ্কার করে নেওয়া হোক। এটা ঢাকা শহরে দেখেছি ডিস্ট্রিক্ট অ্যাডমিনিস্টেশনকে দেখতে হবে, কোথায় কী আছে, না আছে। আমরা ঢাকা মেট্রোপলিসে বাস করি। আর কয়দিন পর ঢাকা শহর থাকবে কি-না, ভাববার কথা। টিএন্ডটি রাস্তা কেটে যায়, গ্যাস রাস্তা কেটে যায়। ওয়াসা কেটে যায়। রাস্তার জান শেষ। প্ল্যান্ড ওয়েতে কাজ হচ্ছে না।

 

সমন্বয় ও পরিকল্পনা

আর একটা কথা। কো-অরডিনেশন। ইউ আন্ডারস্ট্যান্ড নাউ, আপনাদের রেসপনসিবিলিটি আর ক্ষমতা কতখানি। আমি চারটি কথা বলেছি, সেকেন্ড রেভ্যুলেশনের জন্যে। আশা করি, সকলের মনে আছে। এগুলো সামনে রেখে কাজ করবেন। বক্তৃতা না করি, মেহেরবানী করে একটু পড়ুন- যেগুলো পলিসি বক্তৃতা করেছি। আজ বক্তৃতা করিনি, আজ আপনাদের ট্রেনিংয়ের বিষয় আলোচনা করেছি। আপনাদের ট্রেনিং কোর্সের ওপর বললাম আপনারা কী কী শিখে যাবেন, এর অর্থ কী? উদ্দেশ্য কী, কেন অন্য মিনিস্টার এটা বলবেন, এসব বুঝতে হবে। প্ল্যানিং থেকে কাগজপত্র নিতে হবে। দ্বিতীয় কথা, আমাদের একটা ন্যাশনাল প্ল্যানিং আছে। সে সম্বন্ধে •ভাইস প্রেসিডেন্ট কাল বলবেন। ন্যাশনাল প্ল্যানিং একটা হবে। কিন্তু লোকালি হ্যাপহ্যাজার্ড ওয়েতে কাজ করা হয়। আগে দেখেছি, ওয়ার্কস। প্রোগ্রামে মাটি কাটার দরুন পানি বন্ধ হওয়ার ফলে জমি নষ্ট হয়ে গিয়েছে। ওটা আমরা বন্ধ করেছি। এখন লোকালি বসে আমাদের প্ল্যান করতে হবে। আপনারা নিজেরা, কামড়া-কামড়ি করবেন না। এ একটা ফ্যাশন হয়ে দাঁড়িয়েছে । ডিস্ট্রিক্টে পাঁচজন বা ছয়জন এমপি আছেন, চারটি থানা আছে। কেউ বলবেন, আমার থানায় এটা হোক, কেউ বলবেন, আমার থানায় ওটা হোক- এভাবে কাজ হয় না। এই প্রোজেক্টটি ভালো, এই বৎসর হোক, নেকস্ট প্রোজেক্ট এই বৎসর হোক, তার পরের প্রোজেক্ট অন্য জায়গায় করুন। এভাবে আস্তে আস্তে করুন। ভাগ করে করে প্ল্যান নষ্ট করবেন না। এখানে এ জিনিসটা ভালো হবে, এটা করলে এত হাজার একর জমিতে ফসল ভালো হয়, এই খালটা আমি করবো। এখানে এই রাস্তাটা করলে ভালো হয়, এটা করবো। এখানে এই পুকুরটা খনন করলে ভালো হয়, এটা আমি করবো। এইভাবে কাজ করতে হবে। সবাই যখনই কনফারেন্সে বসবেন, তখন কেউ বলবেন না যে, আমার থানায় কত দিলেন। আগেই সবাই প্রোজেক্ট নিয়ে আসবেন, কাজ করবেন। তারপর যা দেয়ার দিবেন। প্রথমে দেখবেন, কোনটাতে মানুষের উপকার বেশি হবে। সেটা আগে করবেন। আজ এখানে হোক, কাল ওখানে হোক, এভাবে করলে পাঁচ বছরে সব জায়গায় হয়ে যাবে। অসুবিধার কিছু নাই। দুটো করে প্রোজেক্ট করুন। মানুষ দেখুক, বুঝুক। এটা ভুললে চলবে না আপনাদের। সেজন্য আপনারা নিজেরা আপনাদের ছোট ছোট প্ল্যান রাখুন এবং সেই অনুযায়ী কাজ করুন। আপনাদের কাছে ওয়ার্কস প্রোগ্রাম যাবে, টেস্ট রিলিফ যাবে, ফুড ফর ওয়ার্ক যাবে। এসবের জন্যে প্রোজেক্ট করে রাখবেন। এ ছাড়া কোন কোন প্রোজেক্ট ভালো হলো, তা দেখবেন ওয়ার্কসে পাঠিয়ে দেবেন। পাওয়ারের দরকার যেখানে আছে, তার প্ল্যান করে সেটা কর্তৃপক্ষের কাছে পাঠিয়ে দেবেন। আমি খবর পেলাম, ঠাকুরগায়ে একটা কোল্ড স্টোরেজ করা হয়েছে। এক বছর আগে সেটা হয়ে গেছে। কিন্তু পাওয়ার নাই। খবর নিয়ে জানলাম, পাওয়ার সেখানে যেতে এক বছর লাগবে। কারণ, খাম্বা নাই। খাম্বা না-কি বিদেশ থেকে আনতে হবে। মিনিস্টার সাহেবকে বললাম, খাম্বা-টাম্বা আমি বুঝি না। বাঁশ তো আছে। এখানে দাঁড়াও, খাম্বা কাটো, দা লাগও। দেড় মাস, দুই মাসের মধ্যে কাজ হয়ে যাবে। এটা লাগাও। কী করে লাগবে, সেটা আমি বুঝি-টুঝি না। দিল, লেগে গেল। কিন্তু আমার কাছে যদি না আসত, এক বছরের আশে খাম্বা পেত না, ঐটা হতো না। খাম্বা আসে কোথেকে? পাওয়ার গেল, আলু রাখল। আলু রাখার জায়গা নাই। এই মেন্টালিটি কেন হয়? খাম্বা বাংলাদেশের গাছে গাছে হয়। আমি বাংলাদেশের প্রতিটি থানায় পাওয়ার দিতে চাই।

 

গ্রাম সমবায়

কো-অপারেটিভও আমি প্রতিটি গ্রামে করতে চাই। এটা সোজাসুজি বাঙালি কো-অপারেটিভ। যাকে বলা হয় মালটিপারপাস কো-অপারেটিভ কো অপারেটিভ ডিপার্টমেন্ট আছে, থাক। ওটা চলুক। আমি এটার নাম দিয়েছি স্পেশাল কো-অপারেটিভ। এর জন্য দশ কোটি টাকা দেওয়া হয়েছে। এর জন্য আমার একটা টারগেট রয়েছে। আপনারা ৬১ গভর্নর যখন চার্জ নিয়ে যাবেন, দুই-তিন মাসের মধ্যে জায়গা ঠিক করে একটা ভিলেইজ ঠিক করে সব ব্যবস্থা করবেন। আমি এখন প্রোগ্রাম করছি। আমি নিজে ঠিক করছি আমার পদ্ধতি। যেটা করে এক একটা, ডিস্ট্রিক্টে একটা করে কো অপারেটিভ করতে হবে। সেটা হবে মালটিপারপাস কো-অপারেটিভ। প্রথম এরিয়া ভাগ করে নেবেন। এমন জায়গায় নেবেন, যেখানে আমি ইমিডিয়েটলি পাওয়ার দিতে পারি। ঐ কো-অপারেটিভগুলিতে আমি পাওয়ার দেব। ধরুন, যদি রাজশাহীতে করি, তাহে এমন জায়গায় করতে হবে, যেখানে পাওয়ার নিতে হবে। যদি নাটোরে করি, তাহলে এমন জায়গায় করতে হবে যেন সেখানে পাওয়ার নিতে পারি। এভাবে একটা, দুটো, তিনটে গ্রাম নিয়ে কো অপারেটিভ করতে হবে এবং এটা হবে কম্পালসারি কো-অপারেটিভ। এতে কোনো কিন্তু টিন্তু নাই। তারপর সিস্টেম যা হবে, সবাইকে তা বলে দিতে হবে। এটাকে সাকসেসফুল করতে হবে। এটাকে পুরোপুরি সাকসেসফুল করতে হবে,এটা স্পেশাল কো-অপারেটিভ নামে পুরোপুরি করতে হবে। তারপর আমার সেন্ট্রাল কমিটির মেম্বারদের সুপারভিশনে একটা কো-অপারেটিভ করবো। তাঁরা সেখানে সুপারভাইজ করতেন। একটা করে স্যাম্পল করে আমরা অগ্রসর হবো। ইনশাল্লাহ তারপর আর কোনো অসুবিধা হবে না। একবার হদি একটা ডিস্ট্রিক্টে একটা কো-অপারেটিভে মানুষ দেখে যে, এই দেশের মানুষের এই উপকার হয়েছে, তাহলে আপনাদের আর কষ্ট সহ্য করতে হবে না। তারা নিজেরাই এসে বলবে, আমাদের এটা করে দাও, আমাদের করে দাও আমাদের করে দাও।

 

কাজ শিখতে হবে

আর, আমাদের আইডিয়া হলো একটা ট্রেনিং কোর্স ট্রেনিং সেন্টার করুন। শিখে বই পড়ে ট্রেনিং হয় না। হলেও খুব কম হয়। কেউ করে শেখে, কেউ দেখে শেখে আর কেউ বই পড়ে শেখে। আর সবচেয়ে যে বেশি শেখে সে করে শেখে। আপনারা করে শিখবেন। কাজ করে দেখিয়ে দিন কীভাবে কাজ করতে হয়। বই পড়ে আমাদের একটা ফ্যাশন হয়েছে। ট্রেনিং সেন্টার করুন। কো-অপারেটিভ সেন্টার করে সেখানেই সবাইকে নিয়ে যান। এক মাস এখানে ট্রেনিং হবে। সেখানে পেনশন খাইয়ে কী হবে? কী করবেন সেখানে? লেকচার? পাট গাছে ধান হয় না, ধান গাছে পাট হয় না, বাংলাদেশের মানুষ এটা ভালোই বোঝে। তামাকে বৃষ্টি পড়লে তামাক নষ্ট হয়, তাও বোঝে। রবিশস্য কেমন করে হয়, তাও বোঝে, আমরা অনেক লোক এখানে আছি। আমাদের কোনো জন ধান, আম, পাট বেচে লেখাপড়া শিখিনি! এই যাঁদের গভর্নর করেছি, তাঁদের মধ্যে কেউ ধান-পাট বেচে, মরিচ, পেঁয়াজ বেচে লেখাপড়া শেখেননি। আপনাদের প্র্যাকটিক্যাল নলেজ নাই। খালে ডুবে গোসল করেছি আমরা। নদী সাঁতরে পার হয়েছি। কত কী গ্রামে করেছি। কি জানেন না! তবে, হ্যা, একটা সিস্টেম শেখবার জন্য কোর্স আমরা দিচ্ছি। এই জন্য অ্যাডমিনিস্ট্রেশন শিখতে হবে আপনাদের কাগজে-কলমে। কাজের জন্য আসতে হবে ময়দানে। আপনাদের কাজ করে শিখতে হবে। সেই জন্য আমার কো-অপারেটিভ। যদি কাজ করে শিখতে চান, যদি ভবিষ্যৎ অন্ধকার করতে না চান, তাহলে আমার কো-অপারেটিভ সাকসেসফুল করুন।আপনারা আমার কথা জীবনভর শুনেছেন। আজও শুনুন। দুর্নীতির ঊর্ধ্বে থেকে দেশের জন্য কাজ করুন। সিস্টেমটাকে আমাদের সাকসেসফুল করতেই হবে। আমি অনেক ভালো অফিসার দিয়েছি। যদি দরকার হয়, ভবিষ্যতে আরও দেব। আমি তাঁদের বিশ্বাস করি বলেই দিয়েছি। বিশ্বাস করি, তাঁরা ভালো কাজ করবেন। এ সম্বন্ধে আমার কোনো সন্দেহ নাই। এতে কিন্তু একটা কমপিটিশন আছে। এই সিস্টেমে গভর্নমেন্ট অফিসার আছেন, আর্মি অফিসার আছেন, পলিটিশিয়ানরা আছেন, আর এমপি আছেন নন-এমপি আছেন। কমপিটিশনও কিন্তু আছে। এমপি আছেন, নন-এমপি আছেন, সরকারি কর্মচারী আছেন, আর্মি অফিসার আছেন, কমপিটিশন ভালো হবে। যাই হোক, তার জন্য একটা কথা মনে রাখতে হবে। সাফ কথা বলে দিলাম, বি-কেয়ারফুল। আপনারা কিন্তু সবাই এক।

 

জয় বাংলা।
আমরা শোষণের চাবিকাঠি ধ্বংস করে দিয়েছি— ঐতিহাসিক ৭ জুন, ১৯৭২ সোহরাওয়ার্দী উদ্যানে প্রদত্ত বঙ্গবন্ধু শেখ মুজিবুর রহমানের বক্তৃতা
﻿﻿আমার ভাই ও বোনেরা,

আজ ৭ জুন। আপনাদের নিশ্চয়ই মনে আছে, ১৯৬৬ সালের এই দিনে আওয়ামী লীগ ছয় দফা ঘোষণা করেছিল। এই ঘোষণায় সেদিন পশ্চিম পাকিস্তানের শোষক গোষ্ঠী ক্ষেপে গিয়েছিল। কারণ তারা বুঝতে পেরেছিল যে, আমরাও তাদের বুঝতে পেরেছি। তারা জানতে পেরেছিল, বাঙালিদের আর দাবিয়ে রাখা যাবে না। তাই আইয়ুব খান ও মোনেম খান তাদের সৈন্য বাহিনী নিয়ে আমার লোকদের উপর ঝাপিয়ে পড়েছিলেন। আমি তখন কারাগারে বন্দী হয়ে যাই।

আপনাদের নিশ্চয়ই আরও মনে আছে, আমাকে যশোহরে গ্রেপ্তার করা হয় এবং তারপর যশোহর থেকে ঢাকায় নিয়ে আসা হয়। ঢাকা থেকে আমাকে সিলেট নেওয়া হয় এবং সেখানেও আমাকে গ্রেফতার করা হয়। সিলেট থেকে ময়মনসিংহ নেওয়া হয় এবং ময়মনসিংহেও আমাকে গ্রেপ্তার করা হয়। এমনি করে গ্রেপ্তারের পালা চলে। সঙ্গে সঙ্গে ৭ মে তারিখে আওয়ামী লীগের তাজউদ্দীন, জহুর আহমেদ চৌধুরী, খোন্দকার মুশতাক আহমদ প্রমুখ নেতাও গ্রেফতার হন। পরে আমার সহকর্মী বন্ধু মিজানুর রহমান চৌধুরী, শামসুল হক, মোল্লা জালালউদ্দিন, মনসুর আলী, মরহুম আবদুল আজিজ (চট্টগ্রাম), মরহুম আমজাদ হোসেন (যিনি পাবনায় মৃত্যুবরণ করেছেন) এবং হাজার হাজার আওয়ামী লীগপন্থী ছাত্র ও শ্রমিক কর্মীদের গ্রেপ্তার করা হয় ।

শুধু তাই নয়। ৭ জুন তারিখে তেজগাঁও, ভিক্টোরিয়া পার্ক, নারায়ণগঞ্জ, মুক্তাগাছা এবং আরো অনেক জায়গাতে গুলি করে আমার শত শত ভাই বোনকে হত্যা করা হয়। আইয়ুব খান মনে করেছিলেন, গুলি করে বাঙালিদের দাবিয়ে দেবেন। কিন্তু তিনি তা পারেন নাই। সেই দিন শুরু হয়েছিল বাংলার স্বাধীনতা সংগ্রাম। অনেকে হয়তো বুঝতে পারেন নাই। কিন্তু আমরা জানতাম, এ ব্যাপার কোথায় গিয়ে দাঁড়াবে। এই জন্যে ধাপে ধাপে আন্দোলন এগিয়ে নেওয়া হয়।

এর পরে আমি যখন গ্রেপ্তার হয়ে চলে যাই, আমার সহকর্মী সৈয়দ নজরুল ইসলাম অস্থায়ী সভাপতি হয়ে আওয়ামী লীগের নেতৃত্ব গ্রহণ করেন। তারপর যিনিই আওয়ামী লীগের সভাপতি বা সম্পাদক হয়েছেন, তাঁকেই গ্রেপ্তার করে জেলে দেওয়া হয়েছে। তারপরেও ষড়যন্ত্র হয়। আওয়ামী লীগকে বিভক্ত করে তার মধ্য থেকে একদলকে নবাবজাদা নসরুল্লাহ খান সরিয়ে নিয়ে যান। তাতেও আমাদের দাবাতে না পেরে আমার বিরুদ্ধে আগরতলা ষড়যন্ত্র মামলা রুজু করা হয়। আপনাদের সব ইতিহাসই মনে আছে। সেইদিনও আপনারা শুনেছেন, অনেক দল আইয়ুব খানের টাকা খেয়ে ছয় দফা ও স্বাধীনতার বিরুদ্ধে ষড়যন্ত্র করেছে। আপনাদের এ কথাও জানা আছে যে, ৭ জুন তারিখে আমাদের বিরুদ্ধে প্রচারপত্র বিলি করা হয়েছিল।

তারপর আসুন ১৯৬৮-৬৯ সালের ঘটনাগুলির কথায়। সে সময়ে ছাত্র সংগ্রাম পরিষদ তোফায়েল আহমেদের নেতৃত্বে আন্দোলন শুরু করে। আওয়ামী লীগও আন্দোলনে যোগদান করে এবং তাতে নেতৃত্ব দেয়। তারপর আইয়ুব খান আগরতলা মামলা থেকে আমাকে মুক্তি দিতে বাধ্য হন। সেদিনও আমার দেশের বহু লোককে জীবন দিতে হয়েছে। রক্ত আমাদের অনেক দিতে হয়েছে। বাংলার মানুষকে স্বাধীনতার জন্য যত রক্ত দিতে হয়েছে, কোনো দেশ, কোনো জাতি তা দেয় নাই।

আমাদের সংগ্রামের ইতিহাস অনেক দীর্ঘ। লোকে বলে, মানুষের স্মৃতিশক্তি নাকি দুর্বল। সে নাকি অল্প দিনেই সব ভুলে যায়। কিন্তু কেমন করে ভুলবে? ২৩-২৪ বৎসর আওয়ামী লীগকে নিয়ে আমি সংগ্রাম করেছি। এই সময়ের মধ্যে মাত্র ১২-১৩ মাস সোহরাওয়ার্দী সাহেব ক্ষমতায় ছিলেন। সর্বক্ষণই উজানে আমাদের নৌকা বাইতে হয়েছে এবং বার বার গ্রেপ্তার হতে হয়েছে, রক্ত দিতে হয়েছে। সে ইতিহাস আজও অম্লান রয়েছে।

নির্বাচন বানচাল করবার চেষ্টা

তারপর যখন নির্বাচনে আপনারা আমাকে ভোট দিলেন, তখনও একদল লোক নির্বাচন বানচাল করবার চেষ্টা করেছিল। আমি বলেছিলাম, দুনিয়াকে দেখিয়ে দিতে হবে যে, বাংলার মানুষ এক, বাংলার মানুষ স্বাধীনতা চায়, বাংলার মানুষ তাদের পক্ষ থেকে কথা বলার অধিকার আমাকে দিয়েছে। নির্বাচনের মাধ্যমে এসব প্রমাণও হয়ে গেল কিন্তু ষড়যন্ত্র বন্ধ হলো না। ইয়াহিয়া খান সাহেব এসে গদিতে বসলেন। অর্থাৎ এক খান গেলেন আর এক খান এলেন। ইয়াহিয়া খান এসে শুরু করলেন নির্বাচনের কথা। মিষ্টি কথা, ফিস ফিস কথা, ছোট ছোট কথা, বড় বড় কথা। আর, সঙ্গে সঙ্গে সৈন্য বাড়াতে লাগলেন বাংলার বুকে, আমার উপর আঘাত হানার জন্য। আমরা প্রস্তুত হলাম। আমরাও এখানে দাঁড়িয়ে শপথ নিলাম ৩ জানুয়ারি তারিখে, যে আদর্শে বাংলার মানুষ আমাকে ভোট দিয়েছে তাতে আপোস নাই ।

আপনারা জানেন, ইয়াহিয়া খান বলেছিলেন, পাকিস্তানের প্রধানমন্ত্রী হবেন শেখ মুজিবুর রহমান। তিনি মনে করেছিলেন, আমাকে প্রধানমন্ত্রী বললেই আমি গলে গদ গদ হয়ে যাব আর আমার দাবি ছেড়ে আমি তাঁর সঙ্গে হাত মেলাব। কিন্তু তিনি শেখ মুজিবুর রহমানকে জানতেন না। আওয়ামী লীগকেও জানতেন না। তাঁর এটাও জানা ছিল না যে, প্রধানমন্ত্রী হবার জন্য মুজিবুর রহমান রাজনীতি করে নাই। আমি রাজনীতি করেছি বাংলাদেশের মানুষকে বাঁচাবার জন্য, বাংলার মানুষকে স্বাধীনতা দেবার জন্য, বাংলার মানুষের জন্য। শোষণহীন সমাজ গড়ার জন্য। আমি রাজনীতি করেছি পশ্চিম পাকিস্তানের হাত থেকে বাংলাকে রক্ষা করার জন্য। বাংলার মানুষ যাতে মানুষের মতো দুনিয়ায় দাঁড়াতে পারে তার জন্য এবং বাংলার সম্পদ যাতে পশ্চিমারা লুট করে খেতে না পারে তারই জন্য আমি সংগ্রাম করেছিলাম; প্রাধানমন্ত্রী হবার জন্য সংগ্রাম করি নাই।ভায়েরা আমার,

এরপর অসহযোগ আন্দোলন শুরু হয়। এই আন্দোলন এবং তারপরের ঘটনাগুলি সম্পর্কে আমি সংক্ষেপে কিছু বলবার চেষ্টা করবো। সে সবের আলোচনায় আপনাদের বেশি সময় আজ আমি নেব না। কারণ, আরও অনেক কথা আপনাদের বলতে হবে। জেল থেকে বের হয়ে এখানে এসে আমি সামান্য কয়েকটি কথা বলেছিলাম। সেদিন আমি বেশি কিছু বলতে পারি নাই। কারণ, মাঝে মাঝে আমার চোখে পানি এসে গেছে। তারপরে ভারতের মহীয়সী নারী মিসেস ইন্দিরা গান্ধী যখন এখানে আসেন, তাঁকে অভ্যর্থনা জানাতে আপনাদের সামনে এসেছিলাম এবং কয়েক মিনিট বক্তৃতা করেছিলাম । তিনি অতিথি। তাঁর সামনে অন্য কথা বেশি বলা যায় না।

মুক্তি সংগ্রামের সূচনা

আজ দেশের অবস্থা সম্বন্ধে আপনাদের জানা দরকার। ৩০ লক্ষ লোক রক্ত দিয়েছে। ২৫ মার্চ রাত্রে ইয়াহিয়ার বর্বর বাহিনী আমার উপর আক্রমণ চালায়। সেদিন রাত্রে আমার অবস্থা যে কেমন ছিল সেটা কেবল আমিই জানি। আমি জানতাম, ঘর থেকে বের হলেই আমাকে গুলি করে মারবে। মৃত্যুর জন্য আমি প্রস্তুত হয়েই ছিলাম। কিন্তু বাংলার মাটিকে আমি ছাড়তে পারি নাই। রাত্রি ১১টার সময় আমার সমস্ত সহকর্মীকে, আওয়ামী লীগের নেতাদের হুকুম দিলাম- ‘বের হয়ে যাও। যেখানে পার, এদের বিরুদ্ধে যুদ্ধ কর। খবরদার, স্বাধীনতা না আসা পর্যন্ত সংগ্রাম চালিয়ে যেয়ো ।

রাত্রে আমি চট্টগ্রামে নির্দেশ পাঠালাম। আগে যাকে ইপিআর বলা হতো, তাদের সদর দপ্তর ছিল চট্টগ্রামে। পিলখানা হেডকোয়ার্টার তখন শত্রুরা দখল করে নিয়েছে। ওদের সাথে আমার যোগাযোগ ছিল। আমি যখন পিলখানার সাথে যোগাযোগ করতে পারলাম না তখন আমি চট্টগ্রামের সাথে যোগাযোগ করে বললাম : 'আজ থেকে বাংলাদেশ স্বাধীন- তোমরা বাংলার সব জায়গায় ওয়্যারলেসে এ খবর দিয়ে দাও। পুলিশ হোক, সৈন্যবাহিনী হোক, আওয়ামী লীগ হোক, ছাত্র হোক; যে যেখানে আছে, পশ্চিমাদের বাংলা থেকে খতম না করা পর্যন্ত যুদ্ধ চালিয়ে যাও। বাংলাদেশ। স্বাধীন।' তারা আমার কথামতো খবর পৌছিয়েছিল ।

সে রাত্রে কেবল আমার বাড়িতে নয়; রাজারবাগ, পিলখানা, আওয়ামী লীগের অফিস আর ছাত্রাবাসেও আক্রমণ চলে। বেছে বেছে আওয়ামী

লীগের নেতাদের বাড়ি জ্বালিয়ে দেওয়া হয়। রাজারবাগের পুলিশরা ছয় ঘণ্টা ৩০৩ রাইফেল দিয়ে যুদ্ধ করেছিলেন। ঢাকায় ইস্ট বেঙ্গল রেজিমেন্টের তিন-চারটে ব্যাটেলিয়ন ছিল। হঠাৎ আক্রমণ করে তাদের অর্ধেককে মেরে ফেলা হয়।

এমনি করে সমস্ত বাংলাদেশের ছাত্র-যুবক-কৃষকদের মেরে ফেলা হয়। আমার সহকর্মীরা পালিয়ে মুজিবনগরে আশ্রয় নেয়। সেখানে তারা স্বাধীনতার পতাকা উড়িয়ে দিয়ে স্বাধীন সরকার কায়েম করেন। নজরুল ইসলাম অস্থায়ী রাষ্ট্রপ্রধান হন আর তাজউদ্দীন হন মনসুর আলী, কামরুজ্জামান এবং খোন্দকার মুশতাক আহমদকে নিয়ে সরকার গঠিত

দালালদের সমালোচনা

এখন সমালোচনা করে বক্তৃতা দিচ্ছেন, তখন তাদের কাউকে এসব কাজে দেখা যায় নাই। তাঁদের কেউ যুদ্ধে এগিয়ে আসেন নাই। তাঁরা কেবল প্রাণ বাঁচানোর জন্য পালিয়ে বেড়াতেন। অথচ আওয়ামী লীগের নেতারা তখন মুজিবনগরে বসে আবার সকলকে একতাবদ্ধ করে তাঁরা যুদ্ধ শুরু করেন। সারা দুনিয়ায় লোক পাঠিয়ে বাংলাদেশের কথা সবাইকে জানিয়ে দেন। সে সময়ে বাংলাদেশ থেকে এক কোটি লোক পালিয়ে পশ্চিম বাংলা, মেঘালয়, আসাম আর ত্রিপুরায় আশ্রয় নেয়। তারা স্ত্রী-পুত্র কন্যার হাত ধরে দেশ ছেড়ে চলে যায়। তখন ঢাকার রাস্তায় রাস্তায় হাজার হাজার লাশ। সারা বাংলার রাস্তায় রাস্তায় হাজার হাজার লাশ। নদীতে লাশ, ঘরে ঘরে লাশ। মানুষের মা-বোনের আর্তনাদ! চারদিকে হাহাকার, সর্বহারার আর্তনাদ। তবু সেদিন সমালোচকদের কাউকে এগিয়ে আসতে দেখা যায় নাই। তারা বরং ইয়াহিয়া খানের দালালি

তার পরের যুদ্ধের ইতিহাস আপনারা জানেন। পাক বাহিনী ঘর-বাড়ি পুড়িয়ে দিল। লোক দেশ ত্যাগ করল। বুদ্ধিজীবীদের হত্যা করা হলো। শ্রমিক আর ছাত্রদের গুলি করে মারা হলো। আজ অনেকেই সমালোচনা করে বক্তৃতা করেন আর এমসিএ-দের এবং আওয়ামী লীগকে গালি দেন। কিন্তু আওয়ামী লীগের ত্যাগের কথা কারও মুখে শোনা যায় না। আওয়ামী লীগের এমসিএ আমার সহকর্মী মশিউর রহমানকে দুই মাস পর্যন্ত মারতে মারতে হত্যা করা হয়েছে। আমার আর একজন এমসিএ আমিনউদ্দিনকে আধামরা করে জিপের পিছনে বেঁধে তিন মাইল ঘুরিয়ে মেরে ফেলা হয়। আমার এক চাচাকে ছয় টুকরো করে ছয় রাস্তার মাথায় ঝুলিয়ে রাখা হয়। সৈয়দপুরের এমসিএ নজমুল হুদা সরকারকে গুলি করে হত্যা করে দুই ভাগ করে রাস্তায় ফেলে রাখা হয়েছিল। এখন যারা বড় বড় কথা বলেন, তখন তাঁরা কোথায় ছিলেন? সবাই স্বাধীনতা পেয়ে গেছেন। কিন্তু এ বি চোরাকারবারীর স্বাধীনতা? মুনাফাখোরের আর মজুদদারের স্বাধীনতা? রাজাকারের আর আলবদরদের স্বাধীনতা? আমি কিছু বলি না— এই জন্য কি তারা ভেবেছে আমি নরম মানুষ! আমি নরম মানুষ নই। আমি তাদের খেলতে দিয়েছিলাম ।

আমাকে আপনরা 'জাতির পিতা' আখ্যা দিয়াছেন। আমি প্রধানমন্ত্রী হবার জন্য আসি নাই। আমি সাড়ে সাত কোটি মানুষকে ভালোবাসি। সাড়ে সাত কোটি বাঙালি আমাকে ভালোবাসে। জীবনে কখনো আমি তাদের সাথে বেইমানি করি নাই। চারবার আমাকে ফাঁসি দেবার চেষ্টা হয়েছে। তবু আমি মাথা নত করি নাই। তা সত্ত্বেও কেন এত কথা বলা হয়?

যুদ্ধোত্তর পরিস্থিতি

জেল থেকে বের হয়ে আসার পর আমি বলেছিলাম, আমার কর্তব্য বোধ হয় শেষ হয়ে গেছে। আমার দেশ স্বাধীন হয়েছে। আমার পতাকা আজ দুনিয়ার আকাশে ওড়ে। আমার দেশ বাংলাদেশ আজ দুনিয়ার মানচিত্রে স্থান পেয়েছে। আজ আমি বলতে পারি- আমি বাঙালি। আজ আমি বলতে পারি— বাঙালি একটি জাতি। আজ আমি বলতে পারি- বাংলার মাটি আমার মাটি। এর বেশি তো আমি চাই নাই। আপনারাও আমাকে সব দিয়েছেন। আপনারা তো আমাকে জাতির পিতা বানিয়েছেন। প্রাধানমন্ত্রিত্ব তো আমার জন্য বড় জিনিস নয়। যা কোনোদিন কোনো মানুষ পায় নাই, তা আমি পেয়েছি। আপনারা যা দিয়েছেন, সে হলো আপনাদের ভালোবাসা। আমাকে আপনারা দোয়া করবেন। আমি যেন আপনাদের ভালোবাসা নিয়ে মরতে পারি। এর বেশি কিছুই আমি চাই না।

জেল থেকে বের হয়ে এসে আমি দেখেছিলাম, রেলওয়ে ভেঙে গেছে, চালের গুদাম নাই, দোকানে মাল নাই। ব্যাংকের টাকা জ্বালিয়ে দিয়েছে, বৈদেশিক মুদ্রা লুট করে নিয়েছে। আমি আরও দেখেছিলাম মানুষের কাছে বন্দুক। আমার দেশের লোক আমাকে ভালোবাসে। তাই আমার সহকর্মীরা বললেন, তোমাকেই সবকিছুর ভার নিতে হবে। তার ফলে আমি প্রধানমন্ত্রিত্ব নিতে বাধ্য হলাম। বিশেষ করে এই জন্য যে, আমার বাংলার স্বীকৃতি দরকার। আমি বাংলাদেশের মানুষের কাছে আবেদন জানালাম, তোমাদের অস্ত্র ফেরত দাও। সেই আবেদনে সাড়া দিয়ে আমার বাংলার মুক্তিযোদ্ধারা দুই লক্ষ অস্ত্র আমার হাতে দিয়েছে। অস্ত্র সমর্পণের এমন নজির দুনিয়ার ইতিহাসে আর দেখা যায় না।

আমাদের গুদামে চাল নাই। পকেটে পয়সা নাই। পোর্ট ভেঙে দিয়েছে। বাস-ট্রাক পুড়িয়ে দিয়েছে। রেলগাড়ি চলে না। রাস্তায় গাড়ি চলতে পারে না। চট্টগ্রাম ও চালনা পোর্টের মুখে সমস্ত জাহাজ ডুবিয়ে রেখে দিয়েছে। এ অবস্থায় বাংলাদেশের সাড়ে সাত কোটি মানুষকে বাঁচাবো কী করে? দস্যুর দল মানুষ হত্যা করে খুশি হয় নাই। আমার সম্পদ ধ্বংস করে লুট করে নিয়ে গেছে। অথচ আজ একদল লোক এসবের জন্য ভারতকে দোষ দিয়ে বেড়াচ্ছে। কিন্তু এক কোটি লোককে মিসেস গান্ধী খাবার দিয়েছিলেন, কাপড় দিয়েছিলেন, আশ্রয় দিয়েছিলেন। এসব কি তারা দেখে আসে নাই?

খাদ্য ও ত্রাণ

আমার দেশ স্বাধীন দেশ ভারত হোক, আমেরিকা হোক, রাশিয়া হোক, গ্রেট বৃটেন হোক, কারো এমন শক্তি নাই যে, আমি যতক্ষণ বেঁচে থাকি, ততক্ষণ আমার দেশের অভ্যন্তরীণ ব্যাপারে হস্তক্ষেপ করতে পারে। কিন্তু বন্ধুরাষ্ট্রকে বন্ধু বলতে লজ্জা করা উচিত নয়। যেদিন আমার সরকার ক্ষমতায় আসে, সেদিন এক ছটাক চাল ছিল না। আমি তাই ভারতের কাছে চাল চাই। ভারত তখন আমাদের সাড়ে সাত লক্ষ টন চাল দেওয়ার প্রতিশ্রুতি দেয়। এরই মধ্যে তাদের কাছ থেকে আমি এক কোটি বাষট্টি লক্ষ মণ চাল পেয়েছি। এই চাল গরিবদের মধ্যে বিলিয়ে দেওয়া হয়েছে। *আনরড'ও চাল দিয়েছে। রাশিয়াও আমাকে সাহায্য করেছে। রাশিয়া আমার বন্দর সাফ করে না দিলে আমি খাবার আনতে পারতাম না। আমার বন্ধুরাষ্ট্র রাশিয়া স্বাধীনতা সংগ্রামেও আমাদের সাহায্য করেছে। তবু একদল লোেক তাদের সাথে আমাদের বন্ধুত্ব নষ্ট করবার চেষ্টা করছে। কিন্তু এ বন্ধুত্ব নষ্ট করবার ক্ষমতা কারও নাই।

বাংলার মানুষকে আমি জানি। আমাকেও বাংলার মানুষ চেনে। বাংলার মানুষকে আমি ভালোবাসি বাংলার মানুষ আমাকে ভালোবাসে। আমি তাদের জন্য কোনো কাজে হাত দিয়ে কখনো হাল ছাড়ি না। আপনাদের কাছে আমি প্রথম দিন বলেছি— তিন বৎসর আপনাদের কিছুই দিতে পারবো না। পরে সারা বাংলাদেশেই আমি এই কথা বলেছি। কিন্তু পারবো না বললেও আমি দিয়েছি। রিলিফের জন্য, ঘর-বাড়ি তৈয়ার করার জন্য এই ছয় মাসে ঊনত্রিশ কোটি টাকা দেওয়া হয়েছে। টেস্ট রিলিফের জন্য গ্রাম অঞ্চলে দেওয়া হয়েছে ২৬ কোটি টাকা। স্কুল-কলেজের জন্য দেওয়া হয়েছে ১০ কোটি টাকা। রিলিফ ক্যাম্পের জন্য দেওয়া হয়েছে ১০ কোটি টাকা। মোট ৭৫ কোটি টাকা এই ছয় মাসে দেওয়া হয়েছে। রিলিফ, কৃষি ঋণ এবং সমবায় ঋণ দেওয়া হয়েছে ২৬ কোটি টাকা। এছাড়া, যত বকেয়া খাজনা ছিল সব মাফ করে দিয়েছি। একদিন এই ময়দানে প্রতিজ্ঞা করেছিলাম— ২৫ বিঘা পর্যন্ত জমির খাজনা মাফ করে দেব। তা আমি দিয়েছি। আমাদের বন্দর ঠিক হয়ে গেছে। এখন বিদেশ থেকে মাল আসতে পারবে। আমার তেল ছিল না, ভারত তেল দিয়েছে। আমাকে সব জিনিসই অন্যের কাছ থেকে আনতে হচ্ছে। বাংলাদেশ তো কলোনি ছিল, পশ্চিম পাকিস্তানের বাজার ছিল। পশ্চিমারা সেখানে মাল তৈয়ার করত আর বাংলাদেশে সেই মাল বেচে পকেটে টাকা নিয়ে উড়ে চলে যেত। আজ জিনিসপত্রের ঘাটতি পড়েছে। সব জিনিসই আমাকে বাইরে থেকে আনতে হবে।

শিল্প জাতীয়করণ ও শ্রমিকদের বেতন বৃদ্ধি

আমার শ্রমিক ভায়েরা, কৃষক ভাইদের জন্য আমি টেস্ট রিলিফ দিচ্ছি, তাকাবি ঋণ দিচ্ছি, খাজনা মাফ করেছি। এই সঙ্গে ব্যাংক জাতীয়করণ করেছি। বড় বড় শিল্প কারখানা আর ইন্স্যুরেন্স কোম্পানিও জাতীয়করণ করেছি। এসব জাতীয়করণের অর্থ আমাদের বুঝে দেখতে হবে। এগুলি সাড়ে সাত কোটি লোকের সম্পদ। শ্রমিকেরা সারা জীবন শিল্প কারখানা, ব্যাংক, ইন্স্যুরেন্স কোম্পানি ইত্যাদি জাতীয়করণের দাবি জানিয়েছেন। এগুলি জাতীয়করণের অর্থ হলো শোষণের চাবিকাঠি ধ্বংস করে দেওয়া। আমরা শোষণের চাবিকাঠি ধ্বংস করে দিয়েছি। আপনারা জানেন, পশ্চিমাদের হাতে যে সমস্ত কল-কারখানা ছিল তার সব টাকা তারা উঠিয়ে নিয়ে গেছে। আপনারা শুনে আশ্চর্য হয়ে যাবেন যে, কারখানা চালাতে এ গভর্নমেন্টের একশো আটান্ন কোটি টাকা দিতে হয়েছে।যদি কারখানা চালিয়ে উৎপাদন না করতে পারেন, আমি বেতন বাড়াবো কোথা থেকে? আপনারা আমার কাছে চান নাই। আমার কাছে। দাবি করার দরকারও নাই। আমি আপনাদের জন্য জীবনভর দাবি করেছি। আমার কাছে আপনারা কী দাবি করবেন? আপনারা না বললেও আমি ২৫ টাকা বেতন বাড়িয়ে দিয়েছি। তাতে ৩৫ কোটি টাকা বেতন বাড়াতে হয়েছে। আপনারা যদি উৎপাদন না করেন, আমি টাকা দেব কোথা থেকে? আমি কি তবে বাংলাদেশটা বিক্রি করে টাকা দেব? না, বাংলাদেশকে বিক্রি করতে পারবো না। আমাকে সমালোচনা করে বলা হয়েছে- আমি ধর্মঘট কেন বন্ধ করলাম? কিন্তু আমি তো ধর্মঘট বন্ধ করতে চাই নাই। তবে, আমি যদি শ্রমিকদের বেতন দেওয়ার জন্য টঙ্গীতে টাকা পাঠাই বা রিলিফের টাকা দিই আর সেখানে সেই টাকা কেড়ে নেওয়া হয় এবং তারপর আবার যদি কেউ বেতন নিতে আসে তাহলে সেটা কি ভালো হয়? শ্রমিকদের কর্তব্য হলো উৎপাদন করা।

ব্যবস্থাপনা ও উৎপাদন

আমি এখানে আজ আর একটা কথা ঘোষণা করছি। সরকার যেসব কারখানা জাতীয়করণ করেছেন, এখন থেকে সেগুলির প্রত্যেকটির ম্যানেজমেন্ট বোর্ডে দুইজন করে সদস্য থাকবেন এবং শ্রমিকরা নির্বাচনের মাধ্যমে এই সদস্যদের বোর্ডে পাঠাবেন। এছাড়া বোর্ডে সরকারের এবং ব্যাংকের পক্ষ থেকে তিনজন সদস্য থাকবেন এবং এই পাঁচজন বসে কারখানা চালাবেন। যা-ই আয় হোক না কেন; আদমজী, দাউদ বা আমিনের পকেটে যাবে না। কোথায় যাবে, তা আপনারা জানতে পারবেন৷ আপনারা হলেন শতকরা একজন বা দেড়জন, আর বাংলার কৃষক হলো শতকরা ৮৫ জন। আয়ের একটা অংশ আপনারা নেবেন। আর বাকি অংশ দেশের কৃষকদের। তাদের টাকা দিয়ে শিল্প কারখানা চালানো হয়। তাদের ভোগ করার অধিকার রয়েছে। শ্রমিক ভায়েরা, দুধ খান; গরু জবাই করে খেয়ে ফেলবেন না। তাতে দেশ চলবে না।

আর লাল বাহিনীর ভায়েরা, আপনারা হবেন আদর্শ কর্মী। আপনাদের আইন-শৃঙ্খলা রক্ষা করতে হবে। আর আপনাদের দেখাতে হবে যে, ৮ঘণ্টার জায়গায় লাল বাহিনীর ছেলেরা ১০ ঘণ্টা পরিশ্রম করে। এবং এই কাজ দেখিয়ে অন্য শ্রমিকদের উৎসাহ দিতে হবে। আপনারা ১০ ঘণ্টা না পারেন ৯ ঘণ্টা কাজ করুন বা ৮ ঘণ্টা করুন। উৎপাদন বাড়ান। তাহলেই লাল বাহিনী আপনাদের ইজ্জত থাকবে। লাল টুপি মাথায় দিয়ে বেড়ালে লাল বাহিনীর ইজ্জত পাওয়া যাবে না।

সমাজবিরোধী কার্যকলাপ

ভায়েরা আমার, আজ আপনাদের বেতন বাড়ালেই সুবিধা হবে না। সেই জন্য বাংলাদেশে ৪,২০০ দোকান খোলা হচ্ছে প্রত্যেক ইউনিয়নে একটা করে ন্যায্য মূল্যে জিনিসপত্র দেওয়ার জন্য। শ্রমিক এলাকায়ও এ ধরনের দোকান খোলা হবে। তাতে খরচ হবে ১৯ কোটি টাকা। তবে মজুদদার, চোরাকারবারী আর চোরাচালানীরা হুঁশিয়ার হয়ে যাও। তাদের আমি সোজা কথায় বলে দিচ্ছি, পাঁচ মাস আমি তাদের অনুরোধ করেছি, আবেদন করেছি, বুঝিয়েছি, অনেক করে বলেছি- এ কাজ করো না। আমার বিশ্বাস ছিল যে, তারা আমার কথা শুনবে। কিন্তু দেখছি, চোরা নাহি শুনে ধর্মের কাহিনি'। তাই তাদের হুঁশিয়ার করে দিয়ে বলতে চাই, যারা শহরে সরকারি বাড়ি, গাড়ি দখল করে আছ, যারা দোকান বা অন্যের জমি দখল করে আছ, যারা মজুদ করছ, জিনিসপত্র বিক্রয় করছ না, জিনিসের দাম বাড়ানোর চেষ্টা করছ, তাদের রেহাই নাই। আমি ভিক্ষা করে দুনিয়ার নানা দেশ থেকে জিনিসপত্র আনছি আমার গরিব-দুঃখীদের জন্য। সেই জিনিস যারা লুটপাট করে খাচ্ছো, তাদেরও রক্ষা নাই। আমি ১৫ দিন সময় দিলাম। ১৫ দিনের মধ্যে যদি সরকারি বাড়ি না ছাড়ো, যদি মজুদ করে রাখো, এক একটা এলাকায় আমি কারফিউ দেব আর সমস্ত পুলিশ, ম্যাজিস্ট্রেট আর আমার স্বেচ্ছাসেবকরা সেখানে তল্লাশি চালাবেন। আমি কিছু বলি নাই। এখন বলে দিলাম, হুকুম দিয়ে দিলাম। এর পরেও এতদিন বড় বড় বক্তৃতা করবে আর রাত্রি বেলায় চোরা গাড়িতে চড়বে; এটা হবে। না। আমার প্রাণ থাকতে নয়। বার বার ঘুঘু তুমি ধান খেয়ে যাও। আর ঘুঘু ধান খাওয়ার চেষ্টা করো না। আমি পেটের মধ্য হতে ধান বের করে ফেলবো। চিন্তার কারণ নাই ।

এমসিএ-দের সমালোচনা

ভায়েরা আমার, আর একটা কথা আমি আপনাদের কাছে বলতে চাই। আওয়ামী লীগ ২৩ বৎসর এই বাংলাদেশে রাজনীতি করছে। এখন কিছু লোক এই আওয়ামী লীগের এমসিএ-দের নিন্দা করে। কিন্তু ২৩ জন এমসিএ-কে বহিষ্কার করেছে কোন পার্টি? এমন বহিষ্কারের নজির পৃথিবীর আর কোনো দেশের ইতিহাসে আছে? কিন্তু আমি বহিষ্কার করেছি, আওয়ামী লীগ করেছে। ভবিষ্যতে যদি কোনো এমসিএ বা পার্টি— সে যে পার্টিরই হোক না কেন, কিংবা কোনো শ্রমিক নেতা বা ছাত্রনেতা চুরি করে তাহলে আমি মাফ করবো না।

এখন এমসিএ-দের সমালোচনা করার অর্থ কী? যারা সমালোচনা করেন, তাঁরা ভাবেন, আমি নির্বাচনের ব্যবস্থা করবো। তাঁরা যদি এমসিএ দের দোষী সাব্যস্ত করতে পারেন, তাহলে নিজেরা নির্বাচনে দাঁড়িয়ে জয়লাভ করবেন। কিন্তু সব এমসিএ-ই কি চোর? কোনো এমসিএ কি যুদ্ধ করেন নাই? তারা কি গুলি খেয়ে মরে নাই? এমসিএ-দের মধ্যে ভালো মানুষ আছে, খারাপ মানুষও আছে। সব দলেই ভালো-মন্দ মানুষ আছে। যারা খারাপ, তারা সব সময়ই খারাপ। আমার দলের মধ্যে কেউ যদি চুরি করে; বিশ্বাস রাখতে পারেন, তাকে কেমন করে শায়েস্তা করতে হয়, আমি জানি। তাঁর পরিষদ সদস্যপদ আমি কেড়ে নেব। কিন্তু এমসিএদের বিরুদ্ধে ষড়যন্ত্র করা খারাপ। তাঁরা গণ-পরিষদের সদস্য। তাঁরা নির্বাচনের মাধ্যমে এসেছেন, তাঁরা শাসনতন্ত্র তৈরি করবেন। আমি বাংলাদেশে শাসনতন্ত্র দিতে চাই, ইয়াহিয়া খান বা আইয়ুব খানের মতো গভর্নমেন্ট চালাতে চাই না। জনগণকে আমি ভয় করি না। জনগণকে আমি ভালোবাসি। সে জন্য শাসনতন্ত্র যত শীঘ্র হয় আমি দেব।

জাতির আদর্শ

এখন আমাদের একটা শ্লোগান। আগে ছিল ৬ দফা, এখন বলি ৪টা স্তম্ভ। আমার বাংলার সভ্যতা, আমার বাঙালি জাতি- এ নিয়ে হলো বাঙালি জাতীয়তাবাদ। বাংলার বুকে বাঙালি জাতীয়তাবাদ থাকবে। এ হলো আমার এক নম্বর স্তম্ভ।

দ্বিতীয় স্তম্ভ, বৈজ্ঞানিক সমাজতন্ত্র। এ সমাজতন্ত্র আমি দুনিয়া থেকে ভাড়া করে আনতে চাই না, এ সমাজতন্ত্র হবে বাংলার মাটির সমাজতন্ত্র।

এ সমাজতন্ত্র বাংলার মানুষের সমাজতন্ত্র। তার অর্থ হলো শোষণহীন সমাজ, সম্পদের সুষম বণ্টন। বাংলাদেশে ধনীদের আমি আর ধন-সম্পদ বাড়াতে দেব না। বাংলার কৃষক, মজদুর, বাংলার বুদ্ধিজীবী, শ্রমিক এদেশে সমাজতন্ত্রের সুবিধা ভোগ করবে।

কিন্তু সমাজতন্ত্র যেখানে আছে, সে দেশে গণতন্ত্র নাই। দুনিয়ায় আমি বাংলার মাটি থেকে দেখাতে চাই যে, গণতন্ত্রের মাধ্যমে আমি সমাজতন্ত্র কায়েম করবো। আমি ব্যক্তি-স্বাধীনতায় বিশ্বাস করি। আমি জনগণকে ভালোবাসি, আমি জনগণকে ভয় পাই না। দরকার হলে আবার ভোটে যাবো। গণতন্ত্র বাংলায় অবশ্যই থাকবে।

চতুর্থত, বাংলাদেশ হবে ধর্মনিরপেক্ষ রাষ্ট্র। ধর্মনিরপেক্ষ মানে ধর্মহীনতা নয়। মুসলমান মুসলমানের ধর্ম পালন করবে। হিন্দু তার ধর্ম পালন করবে। খ্রিষ্টান তার ধর্ম পালন করবে। বৌদ্ধও তার নিজের ধর্ম পালন করবে। এ মাটিতে ধর্মহীনতা নাই, ধর্মনিরপেক্ষতা আছে। এর একটা মানে আছে। এখানে ধর্মের নামে ব্যবসা চলবে না। ধর্মের নামে মানুষকে লুট করে খাওয়া চলবে না। ধর্মের নামে রাজনীতি করে রাজাকার, আলবদর পয়দা করা বাংলার বুকে আর চলবে না। সাম্প্রদায়িক রাজনীতি করতে দেওয়া হবে না। এই হলো চার দফা, চার স্তম্ভ।

পাকিস্তানে আটক বাঙালি

আর একটা কথা বলি। ভুট্টো সাহেব নারাজ হয়ে গেছেন। তিনি আবোল তাবোল বকছেন এবং আমার সঙ্গে দেখা করার জন্য আকুলি-বিকুলি করছেন। আমি বলেছি, বাংলাদেশকে স্বীকার করে নিন। তারপর এসব বিবেচনা করে দেখবো। তিনি এর মধ্যে আমার বিরুদ্ধে বক্তৃতা করেছেন। তিনি একটু ভয় পেয়ে গেছেন নাকি? যারা আমার মা-বোনের ওপর অত্যাচার করেছে, যারা পশুর মতো আমার জনসাধারণকে হত্যা করেছে, যারা নিরপরাধ কৃষক-শ্রমিক-ছাত্রকে হত্যা করেছে, তাদের বিচার করলে নাকি তিনি বড় অসন্তুষ্ট হবেন। কিন্তু ভুট্টো সাহেব, শুনে রাখুন। তাদের বিচার বাংলার বুকে অবশ্যই হবে।

ভুট্টো সাহেব আমার চার লক্ষ বাঙালিকে আটকে রেখেছেন। তারা নিরপরাধ, কিছুই করে নাই। তবু তিনি দর কষাকষি করছেন। কিন্তু তিনি নিশ্চিন্ত থাকতে পারেন, আমি আমার বাঙালিদের ইনশাল্লাহ্ বাংলার বুকে ফেরত আনবো। তিনি ঠেকাতে পারবেন না।

তবে, একটা অনুরোধ করবো আপনাদের কাছে। যে সমস্ত অবাঙালি এখানে আছে, যারা আলবদর, রাজাকার নয়; যারা বাংলার মাটিতে বাঙালি। হিসেবে বাস করতে চায়, আমি আগেও বলেছি, এখনও বলি, তাদের বাংলায় থাকবার অধিকার রয়েছে। যারা যেতে চায়, ভুট্টো সাহেব যেন মেহেরবানী করে তাদের নিয়ে যান। আমার আপত্তি নাই। তিনি বলছেন, তিনি তাদের নেবেন না। কেন নেবেন না? তাদের হাতে তো বন্দুক তাঁরাই দিয়েছিলেন। তাঁদের তো ব্যবহার করেছিলেন। তাদের দিয়ে বাঙালিদের হত্যা করিয়েছিলেন। এখন কেন নেবেন না? যারা যেতে চায়, তাদের নিয়ে যান। আমি ছেড়ে দেব। আমার চার লক্ষ লোক ফেরত দিন। ভুট্টো সাহেব যেন এ কথা মনে না করেন যে, বাংলাদেশে শুধু বিহারি আছে। পশ্চিম পাকিস্তানেরও অনেকে আমার কাছে আছে। ভুট্টো সাহেব আমার লোক ফেরত দিন, আমিও তাদের লোক ফেরত দিচ্ছি। যুদ্ধাবন্দীর সঙ্গে জনসাধারণ কোনোদিন এক হতে পারে না। এমন নজির দুনিয়ায় নাই,

কোনোদিন হয় নাই। একদল লোক দুনিয়ায় চিৎকার করে বেড়াচ্ছেন যে, বিহারিরা বড় কষ্টে আছে। যখন আমার লোক না খেয়ে মরছিল, যখন গুলি খেয়ে মরছিল, যখন এ দেশের মানুষকে ধরে ধরে কুর্মিটোলায় গুলি করেছিল, যখন জাহাজ ডুবিয়ে দেওয়া হয়েছিল, তখন কেন মেহেরবানী করে তাঁরা প্রতিবাদ করেন নাই? এখন কেন তারা কেঁদেকেটে একবারে অস্থির হয়ে পড়ছেন?

ত্রাণ ও বিদেশি সাহায্য

আমার বাংলার এক কোটি লোক পশ্চিম বাংলা এবং ভারতের অন্যান্য জায়গা থেকে ছ'মাসে ফিরে এসেছে। তাদের ঘর-বাড়ি জ্বালিয়ে দেওয়া হয়েছে। তাদের খাবার দিতে হয়। আমার বাংলাদেশের দেড় কোটি লোক এ গ্রাম থেকে ও গ্রামে, ও গ্রাম থেকে এ গ্রামে পালিয়ে বেড়াত। তাদের জন্য কেউ মায়াকান্না কাঁদে নাই। গ্রামে যান। দেখে আসুন, আমার মানুষ না খেয়ে আছে। আমার মানুষের কাপড় নাই। আমার কৃষকের বীজ নাই। আমার মানুষের চাল নাই ।

আমি তো পরিষ্কার বলেছি, দুনিয়ার সমস্ত দেশ থেকে আমি সাহায্য নিতে রাজি আছি, কিন্তু সে সাহায্য হবে শর্তহীন। শর্ত দিয়ে কারো কাছ থেকে আমি ভিক্ষা আনতে পারবো না। শর্ত ছাড়া যদি কেউ আমাকে সাহায্য করতে চায়, দুনিয়ার যে কোনো দেশ থেকে সাহায্য নিতে আমি

রাজি আছি। তবে এমন কিছু আনতে চাই না, যাতে ভবিষ্যতে আমার অসুবিধা হতে পারে। সে জন্য আমি একটু আস্তে আস্তে চলি।

শিল্পের উৎপাদন

শ্রমিক ভায়েরা, আল্লাহর ওয়াস্তে একটু উৎপাদন করো। আল্লাহর ওয়াস্তে মিল খেয়ে ফেলো না। পয়সা থাকবে না। ব্যাংক থেকে ১৫৭ কোটি টাকা তোমাদের আমি দিয়েছি শিল্প প্রতিষ্ঠান চালাবার জন্য। অনেক মিল বন্ধ। তবু মাইনে দিয়ে চলছি। অনেক মিলে অর্ধেক কাজ হয়। সেখানেও আমি মাইনে দিয়ে চলছি। আমি তাদের ভালোবাসি, এই জন্যই তো আমি বিনা কথায় ২৫ টাকা মাইনে বাড়িয়ে দিয়েছি। তাদের ২/৩ বৎসর কষ্ট করতে হবে। উৎপাদন করতে হবে। ইনশাআল্লাহ একবার যদি উৎপাদন বেড়ে যায়, তাহলে আর কোনো কষ্ট হবে না। শ্রমিকরা সমস্ত মানুষের সঙ্গে সমানভাবে দেশের সম্পদ ভাগ করে খেতে পারবে। কিন্তু চার সের দুধ হলে তারা এক সের খাবে। বাকি তিন সের গ্রামের লোককে দেবে। চার সেরই যেন নিজেরা না খায়। তাহলে গ্রামের লোেক বাঁচবে না। গ্রামে থাকে কারা? আপনার আমার বাবা-মা। যারা গ্রামে বাস করে, তারাই কৃষক। তাদের প্রতি আমার কর্তব্য রয়েছে। তাদের আমি ২৫ বিঘা জমি পর্যন্ত খাজনা মাফ করেছি। তাদের আমি ঋণ দিচ্ছি। দরকার হলে আরো দেব। আমি চাই, তারা খাদ্য উৎপাদন করুক। আমি বেশি দিন ভিক্ষা করতে পারবো না। আমার ৩০ লক্ষ টন খাদ্যের দরকার। ১৭ লক্ষ টন আমি পেয়েছি। আর ১০ লক্ষ টন ইন্‌শাআল্লাহ আমি পাব। খাদ্য সামগ্রীর অভাব

হবে না।

জিনিসপত্রের দাম বেড়ে গিয়েছিল। আবার একটু কমের দিকে গেছে। আমাদের অনেক খবরের কাগজ, যেগুলি দাম বাড়তে দেখলে লাফ দিয়ে কেবল বাড়ায়। যখন কমে তখন আর মেহেরবানী করে কিছু লেখে না। তারা যেন দাম কমলে একটু লেখে। আমার তো ছোট চাদরের অবস্থা। মাথায় দিলে পা খালি, পায়ে দিলে বুক খালি। চাল আনলে ডাল আসে না, ডাল আনলে নুন আসে না। নুন আনলে তেল আসে না, তেল থাকলে লবণ থাকে না। আনতে হয় চট্টগ্রাম পোর্ট থেকে, চালনা পোর্ট থেকে।

ভায়েরা আমার, আমি জানতে চাই– আপনাদের আমার উপর আস্থা আছে, কি নাই? আওয়ামী লীগের উপর আস্থা আছে, কি নাই?

বাংলাদেশকে গড়বেন, কি গড়বেন না? তিন বছর আমি কিছু দিতে পারবো না। দাবি-দাওয়া আমার কাছে চলবে না। একদল লোক বলছে, মুজিবুর রহমান লন্ডন যাবে। কিন্তু মুজিবুর রহমান বাংলাদেশ ছেড়ে কোথাও যাবে না। মুজিবুর রহমান বাংলার মানুষকে ফেলে বেহেস্তে গেলেও শান্তি পাবে না। মুজিবুর রহমান বাংলার মানুষকে সুখী করতে চায়। বাংলাকে সোনার বাংলা করতে চায়। লোকে বলে, মুজিবুর রহমান লন্ডন যাবে। মুজিবুর রহমান সব ছেড়ে দিচ্ছে । কিন্তু আমি কেন সব ছাড়বো?

আজ মুনাফাখোর, আড়তদার, চোরাকারবারী- সাবধান হয়ে যাও। ভবিষ্যতে যদি জিনিসের দাম আর বাড়ে, আমি তোমাদের শেষ করে দেব কারফিউ করে করে। আর দরকার যদি হয়, আইন পাস করবো। যদি চোরাকারবারী বা আড়তদাররা আমার কথা না শোনে, তাদের ছাড়বো না। আর যারা অস্ত্র নিয়ে চলে, তারা সোজা পথে না এলে আমি বাধ্য হয়ে আইন পাস করবো তাদের গুলি করে হত্যা করার জন্য। আর সরকারি কর্মচারী ভাইয়েরা, আপনারা ঘুষ খাবেন না। আমার লোক আছে। আমি সব খবরই পাচ্ছি। ঘুষখোররা নয় নম্বর ধারায় চাকরি যাবে, জেলখানায় যাবে। আর চোর, গুণ্ডা, বদমাইশ, ডাকাত, সাবধান হয়ে যাও।

কর্মী ভাইয়েরা, গ্রামে গ্রামে তোমরা পাহারা দাও, যাতে চোর-গুণ্ডা বদমাইশ মানুষের শান্তি-শৃঙ্খলা নষ্ট করতে না পারে।

আর যারা শুধু সমালোচনা করে বক্তৃতা করে, তাদের কাছে অনুরোধ করি, গ্রামে গিয়ে একটু কাজ করুন, একটু রিলিফের কাজ করুন। তাতে ফল হবে।

আমি এবার তাহলে চলি। খোদা হাফেজ।

জয় বাংলা।

নয়া আন্তর্জাতিক অর্থনৈতিক ব্যবস্থা চাই। বঙ্গবন্ধু

 

সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা
﻿বাঙালি জাতীয়তাবাদ না থাকলে আমাদের স্বাধীনতার অস্তিত্ব বিপন্ন হবে। জাতীয় প্রেস ক্লাবে ১৬ জুলাই, ১৯৭২ ঢাকা সাংবাদিক ইউনিয়নের বার্ষিক অধিবেশনে প্রদত্ত বঙ্গবন্ধুর ভাষণের উদ্ধৃতাংশ
মাননীয় সভাপতি, সুধীবৃন্দ ও সাংবাদিক ভায়েরা,

আপনারা জানেন, আমি আপনাদের আন্দোলনের সঙ্গে ওতপ্রোতভাবে জড়িত ছিলাম।

আপনাদের অনেক সহকর্মী শুধু সাংবাদিক ছিলেন না, তাঁরা আমার ব্যক্তিগত বন্ধুও ছিলেন। আমি অনেকদিন তাঁদের সঙ্গে জেলখানায় কাটিয়েছি। এবারের সংগ্রামে তাঁদের নির্মমভাবে হত্যা করা হয়েছে। তাঁরা আজ আমাদের মধ্যে নাই। তেমনি নাই ৩০ লক্ষ লোক, যারা আত্মাহুতি দিয়েছেন স্বাধীনতার জন্য। তাঁদের কথা চিরদিন আমাদেরকে স্মরণ রাখতে হবে এবং যে আদর্শের জন্য তাঁরা জীবন দিয়েছেন, সে আদর্শে যদি বাংলাদেশ গড়ে তোলা যায়, তাহলে তাঁদের আত্মা শান্তি পাবে।

 

স্বাধীনতার পটভূমি

সাংবাদিক ভাইদের কাছে আমার কয়েকটা স্পষ্ট আরজ আছে। আপনারা জানেন, বিপ্লবের মাধ্যমে এই স্বাধীনতা এসেছে এবং সে বিপ্লব ছিল। রক্তক্ষয়ী। এমন বিপ্লবের পরে কোনো দেশ কোনো যুগে এতটা স্বাধীনতা

ভোগ করতে পারে নাই, যা আমরা করছি। আমরা ব্যক্তি স্বাধীনতায় বিশ্বাস করি, গণতন্ত্রে বিশ্বাস করি। আমরা সংবাদপত্রের স্বাধীনতায়ও বিশ্বাস করি। এজন্য আপনাদের কোনো কাজে কখনো কোনো হস্তক্ষেপ করি নাই। যদিও নৃতন বাংলাদেশ, ধ্বংসপ্রাপ্ত বাংলাদেশ। বিপ্লবের পূর্বেকার সরকার একটা মিউনিসিপ্যাল কর্পোরেশনের মতো ছিল। আর যারা এদেশে ছিলেন, জাতীয় সরকার কী করে চালাতে হয় সে বিষয়ে তাঁদের অভিজ্ঞতা ছিল না। আমাদের তাই নানা অসুবিধার মধ্য দিয়ে চলতে হয়েছে। শুধু মুক্তিবাহিনীর ভায়েরাই অস্ত্র নিয়ে সংগ্রাম করে নাই। জনগণকেও লড়তে হয়েছে স্বাধীনতার শত্রুদের বিরুদ্ধে। হানাদার বাহিনী যাওয়ার সময় আমাদের স্বাধীনতার শত্রুদের হাতে অস্ত্র দিয়ে গেছে। আমাদের কাছে এর দলিল আছে। শত্রুদের বিচারের সময় আপনারা সেসব দলিল দেখতে পাবেন।

 

সাংবাদিকতার আদর্শ

আপনারা খবরের কাগজের স্বাধীনতায় বিশ্বাস করেন। জাতীয়তাবাদ, সমাজতন্ত্র, গণতন্ত্র ও ধর্মনিরপেক্ষতা- এই চারটি আদর্শের ভিত্তিতে আমরা স্বাধীনতা সংগ্রাম করেছি এবং এইসব আদর্শের ভিত্তিতেই রাষ্ট্র পরিচালিত হবে- এটাও আপনারা নিশ্চয়ই বিশ্বাস করেন। আমরা এই চারটি আদর্শের ভিত্তিতেই দেশের শাসনতন্ত্র তৈরি করতে চাই। কিন্তু গণতন্ত্রে একটা মূলনীতি আছে। গণতন্ত্রের অর্থ পরের ধন চুরি, খুন-জখম, লুটতরাজ বা পরের অধিকার হরণ করা নয়। তার জনকল্যাণমূলক একটা নীতিমালা আছে। সাংবাদিকতারও এমনি একটা নীতিমালা আছে। আমরা জানি, সাংবাদিকদের মধ্যে এমন কেউ কেউ আছেন যাঁরা সামরিক চক্রের হীন কাজে সহায়তা করেছেন। তাঁরাই ধরিয়ে দিয়েছেন সেইসব সাংবাদিকদের, যারা আমাদের স্বাধীনতা সংগ্রামকে সমর্থন করেছেন। এই তথাকথিত সাংবাদিকদের একজন কোনো দৈনিক কাগজে সহকারী সম্পাদক হিসেবে কাজ করতেন। তিনি আলবদরের সেকেন্ড-ইন-কমান্ড ছিলেন। এমন সাংবাদিকও আছেন, যাদের এই ধৃষ্টতামূলক কাজের নজির আমাদের কাছে আছে। তারা হানাদার বাহিনীকে সংবাদ সরবরাহ করতেন। কিছু কিছু সাংবাদিক নিজেদের প্রগতিশীল বলে দাবি করতেন। কিন্তু তারা স্বাধীনতা আন্দোলন ও মুক্তিযুদ্ধের সময় ক্যান্টনমেন্টে খবর সরবরাহ করতেন।আপনারা কি বলবেন যে, তাদের গায়ে হাত দিলে গণতন্ত্র এবং সাংবাদিকদের স্বাধীনতার উপর আঘাত করা হবে?

 

সংবাদপত্রের স্বাধীনতা

যিনি একদিন দৈনিক পয়গাম চালাতেন, তিনি যদি আয় উপার্জনহীন কোনো ব্যক্তির আশ্রয় নিয়ে রাতারাতি একখানি দৈনিক কাগজ বের করেন, তাহলে স্বভাবতই প্রশ্ন ওঠে— তার এই মালিকের টাকা কোথেকে এল? এরপর আবার এই রাতারাতি গজিয়ে ওঠা মালিক-সাংবাদিক সরকারের বিরুদ্ধে মিথ্যা কথা লিখতে আরম্ভ করলেন। আপনারা দাবি করেছিলেন, আপনাদের পূর্ণ স্বাধীনতায় যেন কোনোদিন হস্তক্ষেপ না করি। কিন্তু আপনাদেরও দায়িত্ব আছে। আপনাদের সাংবাদিক ইউনিয়নের যে আদর্শ আছে, সেগুলি মানলে কি মিথ্যা কথা লেখা যায়? রাতারাতি একটি কাগজ বের করে বৈদেশিক সাহায্য নিয়ে কেউ যদি বাংলার বুকে সাম্প্রদায়িকতার বীজ বপন করে, তাহলে আপনারা নিশ্চয়ই সেটা সহ্য করবেন না। কারণ, তা আমাদের স্বাধীনতা নষ্ট করবে। 'ওভারসীজ পাকিস্তান' নামে কোনো সংস্থা যদি এখান থেকে খবরের কাগজ প্রকাশ করে, তাহলে আমাকে কী করতে হবে? আপনারা সামান্য কিছু লোকের স্বার্থ দেখবেন না সাড়ে সাত কোটি লোকের স্বার্থ, যে ৩০ লক্ষ লোক রক্ত দিয়েছে, তাঁদের স্বার্থ দেখবেন? বিপ্লবের পরে সংবাদপত্র যে স্বাধীনতা পেয়েছে, তা এদেশে আর কখনো ছিল না। এই জন্যই রাতারাতি খবরের কাগজ বের করেই উদ্দেশ্যপ্রণোদিত সংবাদ ছাপানো হয়— ‘এক লক্ষ বামপন্থী হত্যা' 'বিমান বাহিনীর মধ্যে বিদ্রোহ' ইত্যাদি। কিন্তু এসব কি লেখা উচিত? এবং এসব কার স্বার্থে ছাপানো হয়?

 

সংবাদপত্র ও ধর্মনিরপেক্ষতা

আপনারা ধর্মনিরপেক্ষতার কথা বলেন। আমিও বলি। কিন্তু কোনো কোনো খবরের কাগজে এমন কথাও লেখা হয়, যা সাম্প্রদায়িকতার চরম। অথচ সাম্প্রদায়িকতার বিরুদ্ধে চব্বিশটি বছর প্রগতিশীল সাংবাদিকরা সংগ্রাম করেছেন। আমরা সংগ্রাম করেছি, বাংলার মানুষ সংগ্রাম করেছে। আমাদের ছেলেরা, কর্মীরা জান দিয়েছে, জেল খেটেছে। সে নীতির বিরুদ্ধে যদি কোনো সাংবাদিক লেখেন তাহলে আপনারা কী করবেন? এটাও আপনাদের ভেবে দেখা প্রয়োজন।

একখানা কাগজে লেখা হয়েছে, 'গণহত্যা চলছে'। গণহত্যার কথাই যদি বলেন, তবে আমি আপনাদের বলব যে, এ পর্যন্ত বিভিন্ন জেলায় বহু আওয়ামী লীগ কর্মী আর প্রগতিশীল কর্মী মারা গেছেন। কিন্তু স্বাধীনতার পর গণহত্যা হয় নাই। এ জন্যে দুনিয়ার কাছে বাংলাদেশের মানুষ মাথা উঁচু করে দাঁড়াতে পারে। এত বড় বিপ্লবের পরে, হানাদারদের দ্বারা সংঘটিত এত বড় হত্যাকাণ্ডের পরেও যে আর একটা হত্যাকাণ্ড হয় নাই, তাঁর জন্য বাংলার মানুষ ও প্রগতিশীল কর্মীদের আপনারা নিশ্চয়ই ধন্যবাদ জানাবেন।

 

ভারতীয় চক্রান্ত?

অনেকে ভারতীয় চক্রান্তের কথা বলে থাকেন। যারা আমাদের দুর্দিনে সাহায্য করেছে তারা নাকি আমাদের বন্ধুরাষ্ট্রগুলির কাছ থেকে বিচ্ছিন্ন করে তাদের পকেটে ফেলে রাখবার চেষ্টা করছে। এ ধরনের কথা বলা কি সাংবাদিকতার স্বাধীনতা? এর নাম কি গণতন্ত্র?

যদি কেউ অনাহারে মরে থাকে, আপনারা নিশ্চয়ই বলবেন। তার জন্য আমিও দায়ী হব। আমি চেষ্টা করছি, যাতে কেউ অনাহারে না মরে। যদিও দেশে খাবার নাই। আমাদের খাদ্য ঘাটতির পরিমাণ ৩০ লক্ষ টন। আমি বিদেশ থেকে ১৭ লক্ষ টন এনেছি। ভারত সাড়ে ৭ লক্ষ টন খাবার দিয়েছে। এছাড়া ‘আনরড' এবং ইউএসএ, কানাডা ও রাশিয়া থেকেও খাবার পাওয়া গেছে। সাধ্যমতো সবাই আমাদের সাহায্য করছে। এর ভিতর ভারতীয় চক্রান্ত কোথায়? অথচ কোনো কোনো খবরের কাগজে লেখা হচ্ছে ৫০ লক্ষ টন খাদ্যশস্য ভারতে পাচার', 'আমরা কি সত্যিই সার্বভৌম' ইত্যাদি ।

 

দালাল সাংবাদিক

অনেক কাগজের শিরোনামা আমার কাছে আছে। এই কাগজগুলো ফরমান আলী খানের দয়ায় ঢাকায় বসে নয় মাস কাজ করেছে, কিন্তু তাদের আজও ছোঁয়া হয় নাই ৷ অনেক সাংবাদিককে হত্যা করা হয়েছে। অনেক সাংবাদিক মা-বোন-বউ ঘরে ফেলে অকূল পাথারে ভেসে বেড়িয়েছেন। কিন্তু ফরমান আলীর অনুগ্রহভাজনরা এখানে বসে আরামে খবরের কাগজ চালান এবং হানাদারদের সাথে সহযোগিতা করেন। এরপর স্বাধীনতা পেয়ে তারা রাতারাতি বিপ্লবী হয়ে গেলেন। তারা এখন সরকারের বিরুদ্ধে লেখেন। তাদের সরকার ক্ষমা করতে পারে, জনগণ ক্ষমা করবে কি-না সন্দেহ আছে। সরকারের যেমন স্বাধীনতা রক্ষার দায়িত্ব আছে, তেমনি নীতি পালনের দায়িত্ব আছে, আইন-শৃঙ্খলা রক্ষার দায়িত্বও আছে।আমরা গণতন্ত্র চাই, কিন্তু উচ্ছৃঙ্খলতা চাই না, কারও বিরুদ্ধে ঘৃণা সৃষ্টি করতেও চাই না। অথচ কোনো কাগজে লেখা হয়েছে- 'মুসলমানকে রক্ষা করার জন্য সংঘবদ্ধ হও।' যে সাম্প্রদায়িকতার বিরুদ্ধে সংগ্রাম করে আমার দেশের মানুষ রক্ত দিয়েছে এখানে বসে কেউ যদি তার বীজ বপন করতে চান তাহলে তা কি আপনারা সহ্য করবেন? আপনাদের যে কোনো কথা বলবার স্বাধীনতা আছে। কিন্তু আপনাদের একটা নীতিমালাও রয়েছে।

 

স্বাধীনতা উত্তরকালের সঙ্কট

স্বাধীন দেশে যথেচ্ছাচার চলতে দেওয়া যেতে পারে না। স্বাধীনতা ভোগ করার অধিকার তারই আছে, যে স্বাধীনতার মর্যাদা রক্ষা করতে জানে। আপনাদের অনেক দাবি ছিল। সেসব দাবি আমরা সব সময়ই সমর্থন করেছি। আর গত ছয় মাসে কোনো দাবিই পূরণ করা হয় নাই, এমন কথা কেউ আমাদের বলতে পারবেন না। আমাদের পোর্ট বন্ধ। আমাদের রাস্তা নাই— গুদামে চাল নাই । এক পয়সার বৈদেশিক মুদ্রাও নাই। রাজস্ব আদায় নাই৷ তবু আমাদের সরকার চালাতে হয়েছে। আইন এবং শৃঙ্খলা রক্ষা করতে হয়েছে। আমাদের যোগাযোগ ব্যবস্থার পুনর্গঠন করতে হয়েছে। এর মধ্যে পৃথিবীর প্রায় ৮০টা দেশের স্বীকৃতি পাওয়া গেছে। আমরা জাতিসংঘের এবং অন্যান্য সংস্থার সদস্যও হতে যাচ্ছি। স্বাধীনতা লাভের সময় আমাদের হাতে কী ছিল? তখন পররাষ্ট্র দপ্তর বলতে কিছুই ছিল না। বাংলাদেশে দেশরক্ষা দফতর ছিল না। অর্থ দপ্তরটিও একটি নেজারাতের মতো ছিল। আমাদের বিশ্ববিদ্যালয়গুলির অবস্থা ছিল শোচনীয়। স্কুল কলেজের অবস্থাও ছিল তথৈচ। মোট কথা, স্কুল-কলেজ ভাঙা ছিল। আমাদের সবকিছুই ছিল বিধ্বস্ত। এমন দেশ নেই যেখানে বিপ্লবের পরে দুই-চারবার দুর্ভিক্ষ হয় নাই। কিন্তু আমরা পর্যাপ্ত খাবার দিতে না পারলেও বাংলাদেশের ৬৫ হাজার গ্রামের প্রতিটিতেই কিছু না কিছু খাবার পৌছিয়ে দিতে সক্ষম হয়েছি ৷

আমরা অনেকগুলি কমিশন গঠন করেছি। এবং সুষ্ঠুভাবে কাজ করবার জন্যে পরিকল্পনা প্রণয়ন করেছি। সুষ্ঠু পরিকল্পনা ছাড়া কোনো দেশ চলতে পারে না। আমরা যে সমস্ত কমিশন গঠন করেছি, সেগুলির মধ্যে রয়েছে শিক্ষা কমিশন, বেতন কমিশন। শীঘ্রই বেতন বোর্ড, চাকরি পুনর্বিন্যাস কমিশনও গঠন করা হবে।

 

স্ক্রিনিং

সরকারি কর্মচারীদের স্ক্রিনিং করার জন্য স্ক্রিনিং কমিটি করা হয়েছে। যারা দালালি করেছে, তাদের বিষয় স্ক্রিনিং কমিটিতে আসবে এবং কমিটির বিচার-বিবেচনার ফলাফল খবরের কাগজে দেওয়া হবে। যাদের উপর আপনাদের আস্থা আছে সে সমস্ত লোক নিয়েই কমিটি গঠিত হয়েছে। তাঁদের ভিতর হাইকোর্টের জজও রাখা হয়েছে। যাতে কেউ বলতে না পারেন, রাজনৈতিক কারণে আমি আওয়ামী লীগ ও তার বন্ধু দলগুলোকে বাদ দিয়ে কেবল অন্য দলের লোকদের স্ক্রিনিং করছি ।

বিশ্ববিদ্যালয়েও স্ক্রিনিং চলছে। তবে, তাদের পূর্ণ স্বায়ত্তশাসন রয়েছে। এজন্য স্ক্রিনিং সংক্রান্ত সিদ্ধান্ত তাঁরাই নেবেন। আমাকে বলা হয়েছে, সিণ্ডিকেট প্রস্তাব পাস করেছে, সরকার যে হাইকোর্ট জজ দিয়ে স্ক্রিনিং কমিটি করেছে তার কাছেই তাঁরা রিপোর্ট পেশ করবেন। আপনারা সরকারি কর্মচারীদের স্ক্রিনিং চান, শিক্ষকদের স্ক্রিনিং চান, বেতারের স্ক্রিনিং চান। অনুগ্রহ করে একটু নিজেদেরও স্ক্রিনিং করুন। একটু বলুন এই লোকগুলো এই কাজ করেছে। আমরা তা মেনে নেবো। আর যদি নিজেরা কিছু না করেন, আমাকে বলবেন। আমি করবো। আমাকে করতেই হবে। কারণ, পাকিস্তানের নামে পয়সা নিয়ে এসে যদি কেউ রাতারাতি খবরের কাগজ বের করে আর মানুষের স্বাধীনতার সুযোগ নিয়ে আমাদের সব নীতির বিরুদ্ধে কথা বলে, বন্ধুরাষ্ট্রের সাথে আমাদের সম্পর্ক ছিন্ন করবার চেষ্টা করে, এখানে সাম্প্রদায়িকতার বীজ ছড়াবার চেষ্টা করে, জাতির আদর্শের বিরুদ্ধে কথা বলে, তবে সেটাকে স্বাধীনতা বলা যায় না। সে স্বাধীনতা

কোনো সরকার, কোনো জনগণ, কোনো প্রগতিশীল দল কোনোদিন সমর্থন করতে পারে না।

 

ধর্মঘট

আপনারা যেসব দাবি করেছেন সেগুলি ন্যায্য। সেগুলির জন্য আমাদের পূর্ণ সহানুভূতি রয়েছে। আমরা যতদূর সম্ভব দাবিগুলি পূরণের চেষ্টা করছি।

আপনারা বলছেন, ধর্মঘট বন্ধ বলে ঘোষণা করা হয়েছে। কিন্তু আমি তো ধর্মঘট বন্ধ করি নাই। তবে সমাজতন্ত্রের একটা নীতি আছে। সমাজতন্ত্র প্রতিষ্ঠা করতে হলে শ্রমিকদের কর্তব্য কী সেটাও বুঝতে হবে। এবং শ্রমিকরাই সমাজতন্ত্র চায় বেশি। কিন্তু যখন সরকারের আয় নাই, তখন ২৫ টাকা পর্যন্ত বেতন বৃদ্ধির পরও যদি এটা-ওটা নিয়ে ঘেরাও বা জোরজবরদস্তি চলে, তাহলে কী হয়? এটা কোন ধরনের সমাজতন্ত্র?

আপনারা খোঁজ নিয়ে দেখুন যারা সত্যিকার শ্রমিক, তারা এসব করছে না। কিছু কিছু লোক করছে এবং তাদের ক্রিয়াকলাপ বন্ধ করার জন্যই ধর্মঘট বন্ধ করা হয়েছে। তাও মাত্র ছ'মাসের জন্য। আপনারা বিশ্বাস করুন— কারো অধিকার কেউ নষ্ট করুক, এ আমি কখনো চাই না। আমি জীবনভর আন্দোলন করেছি। এবং আন্দোলনের ভিতর দিয়েই আমি এতদূরে এগিয়ে এসেছি। সেজন্য আমি কোনো গণতান্ত্রিক আন্দোলনে বাধা সৃষ্টি করতে চাই না। এ সরকারও কারো ব্যক্তিগত অধিকার নষ্ট করতে চায় না। যেখানে কাজ জানা লোক নাই, ব্যবস্থাপনার অভিজ্ঞতা নাই, সমাজতন্ত্রের জ্ঞান নাই, সেখানে ব্যাংক এবং ইন্স্যুরেন্স কোম্পানিসহ সমস্ত মূল শিল্প রাষ্ট্রায়ত্ত করা হয়েছে। সেক্ষেত্রে যদি কেউ পয়সার জন্য সমাজতন্ত্র প্রতিষ্ঠায় বাধা সৃষ্টি করে, তবে সেখানে আমি বাধা না দিয়ে কী করতে পারি? আমি কি বলতে পারি যে, সাড়ে সাত কোটি লোকের সম্পত্তি মুষ্টিমেয় লোক ভোগ করুক?

 

শহিদদের পরিবারের জন্যে সাহায্য

যারা শহিদ হয়েছেন, তাঁদের পরিবারবর্গকে সাধ্যমতো সাহায্য দেওয়া হচ্ছে। তা ছাড়া চাঁদা তুলে প্রধানমন্ত্রীর ত্রাণ তহবিল গঠন করে শহিদদের প্রত্যেক পরিবারকে ২ হাজার থেকে ৪ হাজার টাকা পর্যন্ত দেওয়া হচ্ছে।

শহিদ সরকারি কর্মচারীদের পরিবার-পরিজনকে পেনশন এবং প্রভিডেন্ট ফান্ডের টাকা দিয়ে দেওয়ার নির্দেশ দেওয়া হয়েছে। পঙ্গু মুক্তিযোদ্ধাদের জন্য একটি ট্রাস্ট গঠন করা হয়েছে এবং মালিকহীন শিল্প প্রতিষ্ঠানগুলি তাঁদের মধ্যে বিতরণ করা হচ্ছে, যাতে তাঁরাও জীবনভর একটা কিছু করে খেতে পারেন। তাঁরা মাতৃভূমির জন্য যুদ্ধ করে পঙ্গু হয়েছেন। যারা মুক্তিযুদ্ধে শহিদ হয়েছেন, তাঁদের পরিবারকেও এ সবের একটা অংশ দেওয়ার জন্য একটা বোর্ড গঠন করা হচ্ছে। কেউ বাদ পড়বেন না। সবাই। সেখান থেকে কিছুটা সাহায্য-সহানুভূতি পাবেন।

 

সাংবাদিকদের কাছে দাবি

আপনাদের দাবি-দাওয়ার উত্তরে আমিও কিছু দাবি জানাচ্ছি। আমি চাই, আপনারাও স্ক্রিনিং করুন। যারা ন'মাস এখানে ছিল, তাদের কারো কারো সম্পর্কে দলিলপত্র আমাদের হাতে ধরা পড়েছে। তাদের গায়ে যদি আমি হাত দেই, আশা করি আপনারা কিছু মনে করবেন না। আমি সরকারি কর্মচারীকে জেল দিয়েছি, হাইকোর্টের জজকে জেল দিয়েছি, বিশ্ববিদ্যালয়ের অধ্যাপককে জেলে দিয়েছি, এ দেশের রাজনৈতিক কর্মীদের এবং আওয়ামী লীগের এমসিএ'কেও জেলে দিয়েছি। আপনাদের মধ্যে যাদের অপরাধী পাবো, তাদের নিশ্চয়ই ধরতে হবে। কোনো সরকারি কর্মচারী বাড়াবাড়ি করলেও আপনারা সংশ্লিষ্ট কর্তৃপক্ষের দৃষ্টি আকর্ষণ করবেন। তাঁর বিরুদ্ধে ব্যবস্থা গ্রহণ করা হবে। তবে, দালাল আইনে— হাকিম আছে, কোর্ট আছে, বিচার হচ্ছে। সরকার যদি আসামির বিরুদ্ধে দলিলপত্র দাখিল করতে না পারে, তা হলে সে খালাস হয়ে যাবে।

 

সরকারের সমালোচনা

স্বাধীনতা পাওয়া যেমন কষ্টকর, তা রক্ষা করা তার চেয়েও কষ্টকর। স্বাধীনতা সুপ্রতিষ্ঠিত করবার জন্যে বহু সময়ের প্রয়োজন হয় । তবু বিপ্লবের পরে ছ'মাসের মধ্যে আপনারা যতখানি স্বাধীনতা পেয়েছেন, ততখানি স্বাধীনতা এদেশে এর পূর্বে কেউ পায় নাই। কিন্তু অনেকেই তার সুযোগ নিয়ে দুষ্কর্মে মেতে উঠেছে। তার জন্যে আমাকে কিছু ব্যবস্থা গ্রহণ করতে হয়। যেমন কারফিউ দিয়ে তল্লাশি চালানো। এতে কিছু সৎ লোকের অসুবিধা হয়েছে। কিন্তু এই অসুবিধা এড়ানোর উপায় নাই। আর অসৎ লোকের তো আমি আগেই সতর্ক হওয়ার সময় দিয়েছিলাম। কোনো কোনো কাগজে সমালোচনা করে বলা হয়, এখনকার অবস্থা

আইয়ুব-ইয়াহিয়া সরকারের আমলের চেয়েও খারাপ। ১৯৫৮ সালে যখন মার্শাল ল' জারি হয়েছিল এবং আমাকে বন্দী করা হয়েছিল, তখন এরা কিছুই লেখে নাই। আবার এরাই এখন লেখেন— 'চালের মণ একশো' বিশ টাকা ।' চাল থাকতেও আমি দিচ্ছি না। কিন্তু আমি তো তা বলি নাই । আমি শুধু চেষ্টা করছি। এবং কিছু কিছু দিচ্ছি। চালের দাম মিথ্যা করে বাড়িয়ে বলার অর্থ অন্য জায়গায় আতঙ্ক সৃষ্টি করা। এসব কথা যারা লেখে, তারা মানুষের জীবন নিয়ে রাজনীতি করে। এর নাম সাংবাদিকের স্বাধীনতা?

সরকারি কর্মচারীদের বিরুদ্ধেও আপনারা লেখেন। আপনারা জানেন যে, সরকারি কর্মচারীদের জবাব দেওয়ার অধিকার নাই। যদি কেউ কারো নাম করে কিছু লেখেন এবং সে যদি কোনো প্রতিবাদ করে তাহলে সেটা প্রকাশ করাও সাংবাদিকদের দায়িত্ব। বাংলাদেশ স্বাধীন হওয়ার পরে অনেক সরকারি কর্মচারীর বিরুদ্ধেই তো মিথ্যা কথা লেখা হয়েছে। কিন্তু কারও প্রতিবাদই খবরের কাগজে ছাপা হয়নি। এটা সাংবাদিকতার কোন নীতিমালায় আছে?

 

ভীতি প্রদর্শন (ব্ল্যাক মেলিং)

আমি আরও একটা প্রবণতা লক্ষ্য করছি। এটা বাংলাদেশে আগে ছিল না। আমি এটা দেখেছি করাচিতে আর দেখেছি পিণ্ডিতে। এটা হলো ভীতি প্রদর্শন। কোনো সাপ্তাহিক বা সান্ধ্য দৈনিকে কারও বিরুদ্ধে মিথ্যা কথা লিখে তাকে বলা হতো, টাকা দাও, নইলে আবার তোমার বিরুদ্ধে লেখা হবে। তখন সত্যি সত্যিই টাকা দিয়ে সে কাগজের মুখ বন্ধ করা হতো। আমি লক্ষ্য করছি, এখানেও এই ধরনের একটা প্রবণতা মাথাচাড়া দিয়ে উঠেছে। আরও দেখা যাচ্ছে, যার আয়ের কোনো প্রকাশ্য উৎস নাই, সেও দৈনিক কাগজ বের করছে। রাতারাতি কাগজটা বের হয় কোত্থেকে? পয়সা দেয় কে? আমি শিল্প প্রতিষ্ঠান রাষ্ট্রায়ত্ত করেছি, ব্যাংক রাষ্ট্রায়ত্ত করেছি। এর জন্য তাঁরা কেঁদে মরে৷ তাঁদের পয়সা আসে কোত্থেকে? আমি যদি খবর পাই যে, বিদেশিরা তাদের সাহায্য করছে এবং তখন যদি আমি তাদের

বিরুদ্ধে ব্যবস্থা গ্রহণ করি তাহলেও কি আপনারা বলবেন, সংবাদপত্রের ও সাংবাদিকদের উপর অন্যায় হামলা করা হয়েছে?

আপনারা জানেন, আমি ঢাকা শহরে সাইকেল নিয়ে ঘুরে রাজনীতি করেছি। কিন্তু এখন কিছু কিছু লোক রাতে হাইজ্যাকের গাড়ি নিয়ে ঘুরে বেড়ায়। আর দিনের বেলায় বিপ্লব করে। তারা দুষ্কৃতকারী। তাদের আয়ের কোনো প্রকাশ্য উৎস নাই। অথচ প্রচুর টাকা খরচ করে। এ টাকা আসে কোথেকে? কে দেয়? আমি যদি এসবের তদন্ত করি, তবে আপনারা নিশ্চয়ই আমাকে দোষ দেবেন না, আশা করি। এটাও আইন।

 

আদর্শের রূপায়ণ

আমি জানি, আমার মতো আপনারাও চারটি আদর্শ সমর্থন করেন। এই চারটি আদর্শের ভিত্তিতে আমরা দেশকে বাঁচাতে চাই। আমরা সমাজতন্ত্র কায়েম করতে চাই। আমরা নতুন প্রচেষ্টা নিয়েছি গণতন্ত্রের মাধ্যমে সমাজতন্ত্র প্রতিষ্ঠার জন্য। কিন্তু আমরা স্বাধীনতা দিচ্ছি। দুনিয়ায় দেখা গেছে, সমাজতন্ত্র কায়েম করতে গিয়ে অনেক সময় মানুষের মঙ্গলের খাতিরে বাধা দূর করবার জন্য রূঢ় হতে হয়েছে। সেটা আমি করতে চাই না। এ জন্য যে, আমি গণতন্ত্রে বিশ্বাস করি'। গণতন্ত্রের মাধ্যমে সমাজতন্ত্র প্রতিষ্ঠা করা যায় কি-না, আমি চেষ্টা করে দেখছি। বাঙালি জাতীয়তাবাদের ভিত্তিতে আমার আন্দোলন। সেই জাতীয়তাবাদ না থাকলে আমাদের স্বাধীনতার অস্তিত্ব নষ্ট হবে। ধর্মনিরপেক্ষতাও আমাদের আদর্শ। এখানে সাম্প্রদায়িকতার স্থান নাই। রাজাকার, আলবদররা এখন কিছু কিছু বড় বড় প্রগতিশীল নেতার আশ্রয় নিয়ে প্রগতিশীল’ বনে গেছে। আসলে তারা খুনের মামলার আসামি। তাদের নামে হুলিয়া রয়েছে। এখন তাদের কেউ বলে, আমি অমুক নেতার সেক্রেটারি; কেউ বলে, আমি সম্পাদক। এক্ষেত্রে আমার কর্তব্য কী— আপনারাই বলুন।

 

সাংবাদিকের স্বার্থ

আপনারা সাংবাদিক। আপনাদের স্বার্থ রক্ষা করতে হলে আপনারা নিজেরাও আত্মসমালোচনা করুন। আপনারা শিক্ষিত। আপনারা লেখক, আপনারা ভালো মানুষ। আপনারাই বলুন, কোনটা ভালো আর কোনটা মন্দ? আমরা নিশ্চয়ই আপনাদের সাথে সহযোগিতা করবো।

আপনাদের দাবি-দাওয়ার কথা আমি আগেই বলেছি। আপনারা আমাকে সুযোগ দিয়েছেন। আমি বড় খুশি হয়েছি। আমি সারা জীবন আপনাদের সঙ্গে সংগ্রামে ছিলাম। এখনও আমি সংগ্রামে আপনাদের সঙ্গে আছি। আপনাদের ন্যায্য পাওনা যা আছে তা নিশ্চয়ই আপনারা পাবেন। কিন্তু তার বেশি চাইলে দেওয়া সম্ভব নয়। আমি পারব না। বাংলাদেশের মানুষকে আমি বলেছি-- তিন বছর কিছুই দিতে পারব না। তারা তা মেনে নিয়েছে। আশা করি, আমার সাংবাদিক ভায়েরাও বলবেন- তিন বছর কিছুই চাই না। কারণ, আপনারা কোনো পৃথক জাত নন। আপনারা সাত কোটি লোকের একটা অংশ। তাছাড়া, গণতন্ত্রের একটা নীতিমালা আছে। সাংবাদিকতারও একটা নীতিমালা আছে। এ দু'টো মনে রাখলে আমরা অনেক সমস্যার সমাধান করতে পারবো।



জয় বাংলা।



সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা

সমাজতন্ত্রের পথ সুগম নয়, অনেক কঠিন পথ। ১৯ আগস্ট ১৯৭২, সোহরাওয়ার্দী উদ্যানে ছাত্রলীগের জাতীয় সম্মেলনে প্রধানমন্ত্রী বঙ্গবন্ধুর ভাষণের পূর্ণ বিবরণ

﻿ভাই ও বোনেরা আমার,

ছাত্রলীগের সম্মেলনে আমাকে আসতে হয়। অন্যথায় মনকে আমি সান্ত্বনা দিতে পারি না। বড় দুঃখের দিনে ছাত্রলীগের জন্ম। আপনাদের পক্ষে সেদিনের চিন্তা করাও কষ্টকর। ১৯৪৮ সালের কথা, যেদিন আজকের এই ছাত্রলীগের জন্ম হয় ফজলুল হক হলের কমনরুমে। সেদিন ছিল ৪ জানুয়ারি, ১৯৪৮ সাল। তখন দেশে বিরোধী কোনো রাজনৈতিক দল ছিল না।

১৯৪৭ সালে দেশ বিভক্ত হলো। সেইদিন বুঝতে বাকি রইল না যে, বাংলাদেশকে উপনিবেশ করার জন্য, বাংলার মানুষকে শোষণ করে গোলামে পরিণত করার জন্য তথাকথিত স্বাধীনতা এসেছে। যতদূর মনে পড়ে ১৯৪৭ সালে কলকাতার পার্ক রোে সিরাজউদ্দৌলা স্টলে একটা ঘরোয়া বৈঠক করি। সেখানে আমার সহকর্মী কয়েকজন ছাত্রনেতাকে বলেছিলাম, ‘আমরা শেষ হয়ে গেছি। নতুন করে সংগ্রাম শুরু করতে হবে।'

কলকাতা থেকে বিএ পাস করে এলাম ঢাকায়। ঢাকায় এসে রাজনৈতিক পরিবেশ দেখে বুঝতে বাকি রইল না যে, বাঙালির জাত শেষ হয়ে গেছে। সেই শপথ নিলাম— বাংলার মানুষকে মুক্ত করতে হবে।

১৯৪৭ সালেই হলো আমাদের সংগ্রামের সূচনা। ১৯৪৮ সালে তারা আমার ভাষা ও আমার কৃষ্টির উপর আঘাত হানলো। বাংলা ভাষাকে ভুলিয়া আমাদের উর্দু ভাষা শেখানোর চেষ্টা হোক, জিন্নাহ সাহেব ঢাকায় এলেন। এই ময়দানেই বক্তৃতা করে জিন্নাহ সাহেব বলেছিলেন— উর্দুই হবে রাষ্ট্রভাষা। তার উপরে তখন কথা বলে এমন কার ঘাড়ে ক'টা মাথা ছিল? তবুও প্রতিবাদ করেছিলাম। এইখানে দাঁড়িয়ে প্রতিবাদ করেছিল বাংলার ছাত্র সমাজ। প্রতিবাদ করেছিল বাংলার বুদ্ধিজীবী সমাজ। অবশ্য জনগণের তখনও ঘোর কাটেনি। ১৯৪৮ সালের ১১ মার্চ ছাত্রলীগের নেতৃত্বে সর্বদলীয় রাষ্ট্রভাষা পরিষদ গঠনের মাধ্যমে আমাদের আন্দোলন শুরু হয়। সেদিনই সকাল ৯ ঘটিকার সময় আমি গ্রেফতার হই। আমার সহকর্মীদেরও গ্রেফতার করা হয়। এরপর ধাপে ধাপে আন্দোলন চলতে থাকে। বলা বাহুল্য, সেদিন ছিল মহা দুঃখের দিন। রাতের অন্ধকারে গা-ঢাকা দিয়ে আন্দোলন করতাম। সেদিন অক্টোপাসের মতো চারিদিক থেকে বাংলাকে এবং বাঙালিকে শেষ করার ষড়যন্ত্র চলছিল। ছাত্র ভাই-বোনেরা, অতএব, অতীতের এইসব কথা মনে করেই ছাত্রলীগের সম্মেলনে আমাকে আসতে হয়। বহুদিন আমি বক্তৃতা করি না, আর বক্তৃতা করার ইচ্ছাও আমার নাই। তবুও যখন ছাত্রলীগের সম্মেলনের কথা শুনলাম, তখন অসুস্থতা সত্ত্বেও না এসে পারলাম না।

 

শোষণমুক্ত সমাজ না হলে সত্যিকারের স্বাধীনতা আসে না

আমাদের মুক্তি আন্দোলনের ইতিহাসের পাতায় রয়েছে ১৯৪৮-৪৯ সালের ধর্মঘট, '৫২ সালের ভাষা আন্দোলন, তার পরে ৯২(ক) ধারা আমলে ফজলুল হক সাহেব ও আমার গ্রেফতার। ১৯৪৮ থেকে '৫৮ সালের মধ্যে বহুবার কারাবরণ করেছি। তারপর এল '৫৮ সালে সামরিক আইন ও আইয়ুব খানের চোখরাঙ্গানি, '৬২ সালের গ্রেফতার, '৬৬ সালের ছ'দফা আন্দোলন, '৬৯ সালের গণঅভ্যুত্থান, '৭০-এর নির্বাচন, তারপরে স্বাধীনতার সংগ্রাম। একদিনে হয়নি। ধাপে ধাপে বাংলার মানুষকে এগিয়ে নিতে হয়েছে। কিন্তু সব কিছু ম্লান হয়ে গেছে। ইতিহাসে এত রক্তের বিনিময়ে কোনো দেশ কোনো যুগে স্বাধীন হয়নি। এই ময়দানেই

বলেছিলাম- “এবারের সংগ্রাম স্বাধীনতার সংগ্রাম, এবারের সংগ্রাম মুক্তির সংগ্রাম।” স্বাধীনতা পেয়েছি, কিন্তু মুক্তি পেয়েছি কি-না জানি না। রাজনৈতিক স্বাধীনতা পেয়েছি। কিন্তু অর্থনৈতিক স্বাধীনতা পেয়েছি কি? বলা বাহুল্য, বাংলার অর্থনৈতিক কাঠামো ভেঙে চুরমার করে দেওয়া হয়েছিল। অর্থনৈতিক মুক্তি না আসা পর্যন্ত জনগণের মুক্তি নিরর্থক। সে জন্য আমি আগেই বলেছি, সংগ্রাম করে স্বাধীন হয়েছি। কিন্তু আজও অর্থনৈতিক স্বাধীনতা আমরা পাই নাই ৷ যতদিন এদেশের দুঃখী মানুষ পেট ভরে খেতে না পারে, যতদিন অত্যাচার ও অবিচারের হাত থেকে তারা না বাঁচবে, যতদিন না শোষণমুক্ত সমাজ হবে, ততদিন সত্যিকারের স্বাধীনতা আসতে পারে না। রাজনৈতিক স্বাধীনতা আনতে যে ত্যাগের প্রয়োজন, অর্থনৈতিক স্বাধীনতা আনতে তার চেয়ে বেশি কঠোর পরিশ্রমের প্রয়োজন। রাতারাতি হয় না। কোনোদিন হয়নি। বস্তুত এর কোনো সোজা পথ । ধীর পদক্ষেপে এগুতে হবে। এর জন্য অনেক ত্যাগের প্রয়োজন, অনেক ধৈর্যের প্রয়োজন। একদিনে হয় না। আমার রাজনৈতিক জীবনে আমি এ সত্য বহুবার উপলব্ধি করেছি।

 

ভাইয়েরা-বোনেরা আমার,

আজকে দেশের অবস্থা কী? এটা বোঝবার দরকার হয়ে পড়েছে আমাদের। আমি যদি আত্মবিশ্লেষণ করতে না পারি, আত্মসংযম না করতে পারি, আত্মশুদ্ধি করতে না পারি, তাহলে অন্যকে বলার আমার কোনো অধিকার নাই । ছোট ভাইয়েরা-বোনেরা আমার, সারাদিন কী করলে তা রাত্রে শোবার সময় একবার হিসাব-নিকাশ করো। আজ ভালো-মন্দ-এর হিসাব রাখলে পরের দিন এটা কাজে লগাবে। তাই বলি, তোমরা আত্মসংযম অভ্যাস কর; আত্মসমালোচনা কর, আত্মশুদ্ধি কর। তারপর পথে নামো। মানুষ শুনবে, মানুষ দেখবে, মানুষ শিখবে, শ্রদ্ধা করবে, ভালোবাসবে। মানুষও উৎসাহী হয়ে তোমাদের সাথে কাঁধে কাঁধ মিলিয়ে কাজ করবে। কেউ কোনোদিন বলপ্রয়োগে ভালো কিছু করতে পারে নাই। স্বাধীন হবার পর আমি বলেছিলাম— তিন বছর কিছু দিবার পারব না। আমাকে সমর্থন করে জনগণ হাত তুলে বলেছিল– “কিছুই চাই না।' কিন্তু বুকে হাত দিয়ে বলুন, আমি কি কিছুই দেই নাই? তবে কথা হলো, দেবার মতো অবস্থা থাকতে হবে।আপনারা জানেন যে, এক কোটি লোক দেশ ত্যাগ করে ভিন্ন দেশে আশ্রয় নিতে বাধ্য হয়েছিল। দেশের মধ্যে দেড় কোটি লোক পালিয়ে বেড়াল। ৩০ লক্ষ লোক জান দিল। স্কুল-কলেজ ভেঙে দিল। যোগাযোগ ব্যবস্থা ধ্বংস হলো। কল-কারখানা নষ্ট করে গেল। লক্ষ লক্ষ ছেলে অক্ষম হয়ে গেল। তাদের হাত নাই, পা নাই । মা-বোন পিতৃহারা, সন্তানহারা হয়ে গেল। এই হচ্ছে বিপ্লবের পরের বাংলাদেশ। এই অবস্থায় পাকিস্তানের কারাগার থেকে দেশে ফিরলাম।

 

সমাজতন্ত্রের পথ সুগম নয়, অনেক কঠিন

রুশ বিপ্লবের ইতিহাস আপনারা জানেন। পড়ুন রাশিয়ার ইতিহাস। বিপ্লবের পরে কতো বৎসর পর্যন্ত সেখানকার লোক কষ্টে দিন কাটিয়েছে। সমাজতন্ত্রের পথ সুগম নয়। অনেক কঠিন পথ। সমাজতন্ত্রের সুফল ভোগ করতে অনেক সময় লাগে। বিপ্লবের প্রায় ৫০ বৎসর পর সোভিয়েত রাশিয়া সমাজতন্ত্র কায়েম করেছে। ২৫ বৎসর ভারতবর্ষ স্বাধীনতা পেয়েছে। আজও সেখানে দুর্ভিক্ষ, মহামারী আমেরিকা দুনিয়ার সবচেয়ে সমৃদ্ধিশালী রাষ্ট্র। সেখানে আজও বহু সমস্যা তাদের আছে। দুনিয়ার ইতিহাস দেখুন। আজ ৯ মাস স্বাধীনতা পেয়েছি। রেললাইন ভাঙা, রাস্তা ভাঙা, ছাত্রদের কলেজ, স্কুল নাই। বই-খাতা নাই। গুদামে খাবার নাই। সব নষ্ট। সাড়ে সাত কোটি মানুষ অধ্যুষিত ৫৪ হাজার বর্গমাইল এলাকার এই দেশে ওরা চালিয়েছিল মহা ধ্বংসযজ্ঞ। তবুও আল্লাহর কাছে শোকর করা উচিত যে, বাংলাদেশ স্বাধীন হয়েছে। বাংলাদেশ ছিল একটি উপনিবেশ। এখানে প্রতিরক্ষার কোনো অফিস ছিল না। এখানে পরিকল্পনা কমিশনের অফিস ছিল না। এখানে আমদানি, রপ্তানির কোনো অফিস ছিল না। যা ছিল দু'চার-পাঁচ জন কর্মচারী নিয়ে। তা একটা প্রহসন ছাড়া আর কিছু নয়। ব্যাংকে বৈদেশিক মুদ্রার একটা কানাকড়িও ছিল না। ভারতবর্ষ, রাশিয়া, আমেরিকা, ব্রিটেন– সকলকেই আমার বন্ধুরাষ্ট্র হিসেবে দাবি করতে চাই। তবে কাউকে আমি আমার স্বাধীনতার উপর হস্তক্ষেপ করতে দিতে চাই না। আজ কোনো কোনো স্বার্থান্বেষী মহল অযথা ভারতবিরোধী বিষ উদগীরণ করে সাম্প্রদায়িকতা সৃষ্টি করার চেষ্টা করছে। কিন্তু আমি শেখ মুজিবুর রহমান তো বাংলার মাটিতেই ছিলাম। আমি তো সেখানে যেয়ে ৪৭ হাজার টাকা খাই নাই। যুদ্ধের পর আড়াই কোটি মণ খাবার ভারতবর্ষ আমাকে দিয়েছে। যে জন্য মিসেস গান্ধীর সরকারকে আজ খাদ্য সংকটের মোকাবিলা করতে হচ্ছে। এ খাবার না দিলে আমার বাংলার মানুষ বাঁচতো না। সে আমার প্রতিবেশী রাষ্ট্র। সুখে থাকুক। আমি বাংলাদেশ, সুখে থাকি। সে আমার ভাই, আমি তার ভাই, পাশাপাশি থাকি। যদি আমার কাজে কেউ হস্তক্ষেপ করে তবে কেমন করে তার মোকাবিলা করতে হয় তা শেখ মুজিবুর রহমান জানে। আমার বাংলার স্বাধীনতার উপর হস্তক্ষেপ করতে পারে দুনিয়াতে এমন কোনো শক্তি নাই। কিন্তু অহেতুক খুঁচিয়ে কারো সাথে সম্পর্ক তিক্ত করতে চাই না। কারণ আমরা দুনিয়ার সকলের বন্ধুত্ব চাই। দুর্দিনে রাশিয়া আমাদের সাহায্য করেছে, ভারতবর্ষ সাহায্য করেছে। দুনিয়ার সমাজতান্ত্রিক দেশগুলো সাহায্য করেছে। বৃটেন ও আমেরিকার জনগণ আমাদের সাহায্য করেছে দুনিয়ার সকল প্রগতিশীল মানুষ আমাদের সাহায্য করেছে। বন্ধুরাষ্ট্র হিসেবে সকল রাষ্ট্রের সাথে বন্ধুত্বপূর্ণ সম্পর্ক আমরা কামনা করি। কারো সঙ্গে আমার শত্রুতা নাই।

আপনারা জানেন যে, অস্ট্রেলিয়ার জনসংখ্যা এক কেটি ৩০ লক্ষ, আর আয়তন ভারতবর্ষের আড়াই গুণ। কানাডার লোকসংখ্যা ২ কোটি, আয়তন হচ্ছে ২ লক্ষ বর্গমাইল। আর বাংলাদেশের আয়তন ৫৪ হাজার বর্গমাইল। সেদিন কানাডায় কমনওয়েলথের ৩২টি দেশের প্রধানমন্ত্রী ও রাষ্ট্রপ্রধানদের বৈঠক বসলো। ভারতবর্ষের লোকসংখ্যা প্রায় ৫৬ কোটি আর আমার হলো সাড়ে সাত কোটি, নাইজেরিয়ার ৬ কোটি আর অন্যান্যদের কোনোটার দেড় লাখ, কোনোটার আড়াই লাখ, কোনোটার ১৫ লাখ, কোনোটার ৪০ লাখ ইত্যাদি। আমি হাসতে হাসতে বললাম, তোমরা আমার সাড়ে সাত কোটি থেকে তিন কোটি লোক কোনো এক দেশে নিয়ে নাও। অবশিষ্ট সাড়ে চার কোটি লোকের জন্য আমার কোনো সাহায্য লাগবে না। বরং দু'তিন বছর পরে আমিই তোমাদের সাহায্য দিতে পারব।

কিছুদিন আগ পর্যন্ত শ্রমিকেরা কল-কারখানায় কাজ করত না। এখন কিছু কিছু কাজ হচ্ছে। তাদেরকে আমি ধন্যবাদ দিই। আরো একটু ভালো কাজ করুন। যত আয় করবেন, যত উৎপাদন বাড়াবেন ততই আপনাদের লাভ। আর যদি না করেন তবে সব কিছু বন্ধ হয়ে যাবে ।ছাত্র ভাইয়েরা, দেশের যেদিকে তাকাই সেদিকেই চোর দেখি। চোরের জ্বালায় আমি অস্থির। যার উপর কোনো কাজের ভার দিই, সে-ই চুরি করে, বিলাত চলে যায়। সেই জন্যই বলেছিলাম- সোনার বাংলা গড়তে হলে সোনার মানুষের দরকার। তাহলেই সোনার বাংলা গড়তে পারব। তা না হলে শেখ মুজিবুরকে বেটে খাওয়ালেও পারা যাবে না। আফসোস তো সেখানেই! কিছুসংখ্যক লোক আছে যেখানে পায় সেখানে চাড়া দেয়। এখন প্রয়োজন জনমত সৃষ্টি করা। বাংলার ছাত্র সমাজ, এ কাজ তোমরা পার। তোমাদের নিয়ে আমি স্বাধীনতা সংগ্রাম আরম্ভ করেছিলাম। যারা আগে ছাত্রলীগ করত তারা জানত যে, আমি কী চাই? তাদের সঙ্গে নানা পরামর্শ করে আন্দোলন করতাম। তারা আমার নির্দেশ মতো কাজ করত। তাই বলি, এখনও সংগ্রাম শেষ হয় নাই; শুরু হয়েছে মাত্র। সমাজতন্ত্র প্রতিষ্ঠায় শৃঙ্খলার প্রয়োজন। অনেকে বিদেশে দেখে এসেছে শৃঙ্খলাবোধ কাকে বলে। কিন্তু আমার এখানে তো সব ফ্রি স্টাইল। বহুদিন বলব বলব করে বলিনি। কিন্তু আজ দুঃখের সাথে একটা কথা বলতে চাই- হয় আমাকে প্রধানমন্ত্রীর গদি ছাড়তে হবে, আর না হয় চরম আঘাত করতে হবে।

 

একদিকে গণতন্ত্রের বুলি, অন্যদিকে সশস্ত্র বিপ্লবের হুমকি

প্রধানমন্ত্রীর গদির জন্য আমি রাজনীতি করি নাই- তা তোমরা জানো। বার বার প্রধানমন্ত্রী হবার সুযোগ আমি পেয়েছি। আদর্শের প্রশ্নে ফাঁসিকাষ্ঠে ঝুলতে রাজি হয়েছি, কিন্তু প্রধানমন্ত্রিত্ব নেই নাই। আমি জাতির পিতা, বঙ্গবন্ধু। আমি প্রধানমন্ত্রী কেন হবো? কিন্তু হয়েছি এই জন্য যে, জনসাধারণের পেটে খাবার নাই। দুনিয়া থেকে খাবার আনতে হয়। ৩৮ লক্ষ টন খাবার আনতে হয়েছে বিদেশ হতে। অনেকেই বক্তৃতা করে আমাদের স্বাধীনতা নাই। আবার তা খবরের কাগজে ওঠে। বলে- সশস্ত্র বিপ্লব করব। তাও খবরের কাগজে লেখা হয়। তার পরেও বলে, আমাদের স্বাধীনতায় হাত দেওয়া হয়েছে। বলা বাহুল্য, পাকিস্তানে ও ভারতবর্ষে আজও ইমারজেন্সি আছে। কিন্তু শেখ মুজিবুর রহমান এবং এই সরকার মানবাধিকারে বিশ্বাস করে, ব্যক্তি-স্বাধীনতায় বিশ্বাস করে। অতি সীমিত। সময়ে দেশকে শাসনতন্ত্র দিয়েছি। এটা যদি পাপ হয়, তবে সেই পাপের প্রায়শ্চিত্ত করতে হবে বৈকি! কাগজে লেখা হয়, অমুক তারিখের মধ্যে যদি দাবি মানা না হয় তবে অমুক তারিখ থেকে শসস্ত্র বিপ্লব করব। এ থেকে সংবাদপত্রের স্বাধীনতা নেই— এটা কি প্রমাণ হয়? আমি গণতান্ত্রিক দুনিয়ার কাছে জিজ্ঞাসা করতে চাই। তবে এরও একটা নীতিমালা আছে ৷ একদিকে গণতান্ত্রিক অধিকারের বুলি অন্যদিকে সশস্ত্র বিপ্লবের হুমকি— এ দুটো এক সাথে চলে না। যারা আন্দোলনের ভয় দেখায়, তারা জানে না, আমি আন্দোলনের মধ্যে পয়দা হয়েছি। দরকার হলে আন্দোলনের মধ্য দিয়েই চূড়ান্ত পরিণতিতে যাব, কিন্তু অন্যায় সহ্য করা হবে না। আমরা বুলেটের সামনে দাঁড়িয়ে আন্দোলন করেছি। আমার জনগণ আমার কথায় অস্ত্র জমা দিয়েছে, আর কারও কথায় দেয় নাই। অনেকে বলে, বঙ্গবন্ধু, তুমি কঠোর হও। কিন্তু কঠোর হওয়ার পরিবর্তে আমি ক্ষমা করেছি, ক্ষমাসুন্দর চোখে দেখার চেষ্টা করেছি। এটা যদি অন্যায় হয়ে থাকে তবে তার প্রতিবিধান আমাকে করতে হবে। কে বাংলাদেশ ছেড়ে গিয়েছিল, কে দখলদার সরকারের হুকুম মানছিল, কে এখানে চাকরি করেছে, কারা কারা এখানে ব্যবসা করেছে— সবকিছুরই রেকর্ড আছে। তবুও এরা বাংলার মানুষ বলেই ক্ষমা করেছি। স্বাধীনতার পর আর রক্তপাত আমি দেখতে চাই নাই। কিন্তু তাই কি হচ্ছে? আমার কর্মীরা মারা যাচ্ছে। তারা আমাকে অস্ত্র ফেরত দিয়েছে। তাদেরকে আমি রক্ষা করতে পারছি না। রাতের অন্ধকারে দুষ্কৃতকারীর দল তাদের হত্যা করছে। তারা আজ এসে বলে, ‘মুজিব ভাই, তুমি আমার অস্ত্র নিয়ে গেছ। তুমি আমার অস্ত্র ফেরত দাও, দেখি আমার গায়ে কে হাত দেয়! আমি তো মুক্তিযোদ্ধা ছিলাম। তারা আমার কথায় অস্ত্র ফেরত দিয়েছে। আর দুষ্কৃতকারীরা রাতের অন্ধকারে সেই কর্মীদের হত্যা করে। তারা বাইরে এসে বন্ধুর মতো আলাপ করে, আর ভিতরে ভিতরে অস্ত্র শানায়। এরা কারা— আমরা জানি না? বাংলাদেশে এমন কোনো মহকুমা নেই, এমন কোনো থানা নেই, যেখানে আমি যাইনি। এমন কোনো লোক নেই যার পাশে দাঁড়িয়ে আমি আন্দোলন করি নাই। আমার জীবনের একটা বড় অংশ কারাগারে কেটেছে বাংলাদেশের মানুষের জন্য। আজ পর্যন্ত রাজনৈতিক কারণে একটা গুলি আমি ছাড়ি নাই। ১৪৪ ধারা জারি করি নাই। সবাইকে বলেছি– ভাইয়েরা, আমি জাতির পিতা, আমি বঙ্গবন্ধু; আমার দ্বারা কী করে এসব সম্ভব?যা আছে ভাগ করে খান

গত ২৫ বছর ধরে বেতন কমিশনের বহু মহড়া আপনারা দেখেছেন। কিন্তু কাজের বেলায় ঠন্‌ঠন্‌। কিন্তু আমি বেতন কমিশন দিয়েছি। কমিশন যা সুপারিশ করেছে তাতে মাইনে বাবদ আরো ৪২ কোটি টাকা দিতে হবে বৎসরে। খাবার কিনতে হবে, তেল কিনতে হবে, কাপড় কিনতে হবে, ওষুধ কিনতে হবে। শিল্পের কাঁচামাল, যন্ত্রাংশ কিনতে হবে। কারখানা চালাতে হবে, আবার বেতনও বাড়াতে হবে। টাকা আসবে কোথা থেকে? ট্যাক্স করে? ট্যাক্স কাকে করব? এ দেশের দুঃখী মানুষের উপর? যার পরনে কাপড় নেই, পেটে খাবার নেই, তাদের উপর? প্রধানমন্ত্রিত্ব ছেড়ে দিব, তবুও ঐ গরিবের হাড়ের উপর ট্যাক্স বসাতে আমি পারব না। যা আছে ভাগ করে খান। এসব সত্ত্বেও গরিব কর্মচারীদের যে বেতন সুপারিশ করা হয়েছে তাই দিয়েছি। কিন্তু এসব সত্ত্বেও অফিসে মনে হয়। একেবারে ফ্রি স্টাইল চলছে। যখন খুশি আসেন, যখন খুশি যান। মনে করেছে, সরকার কিছু কয় না। বঙ্গবন্ধু আছে, একবার কেঁদে-কেটে পড়লে মাফ করে দেবে। অনেক সময় মাফ করে দিয়েছিও। কিন্তু তারও একটা সীমা আছে। তাদের মনে রাখতে হবে, জনগণের পয়সা আপনারা খাচ্ছেন। আর জনগণের পয়সায়ই যখন খান তখন জনগণের একটু উপকার করেই খাওয়া উচিত।

বেতন কমিশনের মতো শিক্ষা কমিশন করেছি। প্রাথমিক রিপোর্ট পেয়েছি। চূড়ান্ত রিপোর্ট আসুক। শিক্ষা খাতের জন্য বরাদ্দ করা হয়েছে ৯০ কোটি টাকা। সমাজতন্ত্রের রূপায়ণে কী ধরনের শিক্ষা ব্যবস্থার প্রয়োজন এবং এই ব্যবস্থা কার্যকরী করতে কী পরিমাণ অর্থের দরকার, এটা বিবেচনা করে শিক্ষা কমিশন একটা চূড়ান্ত সুপারিশ করবেন। তারপর সব হবে। গতবার পরীক্ষার তিনদিন আগে শিক্ষকরা ধর্মঘটের নোটিশ দিলেন। আমি ডেকে এনে শিক্ষকদের বললাম যে, পরশু পরীক্ষা; আপনারা ধর্মঘটের নোটিশ দিলেন কীভাবে? তাঁরা বলেন যে, আমাদের এই সামান্য জিনিস দিতে হবে। আমি বললাম, আমি দেব। আপনারা এদের পরীক্ষা নষ্ট করবেন না। এবারও ঠিক পরীক্ষার সময় স্ট্রাইক করে বসলেন। দায়িত্ব যেমন আমাদের আছে, তেমন আপনাদেরও একটা দায়িত্ব আছে। এ দেশের ছেলে-মেয়েরা আপনাদের সন্তান। আপনারা স্ট্রাইক করেন এভাবে? সকল কলেজ এক সাথে ন্যাশনালাইজ করলে যত টাকার দরকার হবে তত টাকা আসবে কোথা হতে? ধাপে ধাপে এগুতে হবে। প্রাথমিক পর্যায়ে প্রাইমারি স্কুলে করেছি। এরপর আসবে মাধ্যমিক স্কুল। পঞ্চবার্ষিক পরিকল্পনায় সবকিছুর মূল্যায়ন করে একটা ব্যবস্থা নিত হবে । এত টাকা আসবে কোথা হতে? টাকার জন্য বিদেশিদের কাছে বাংলাদেশকে আমি মর্টগেজ দিতে পারবো না। পারবো না এ দেশের গরিবের হাড্ডির উপর ট্যাক্স বসিয়ে টাকা এনে দিতে আপনাদেরকে আপনারা ভুল করেছেন। ভয় দেখিয়ে আমার কাছ থেকে ওয়াদা আদায় করতে পারবেন না। এটা আমি শিখি নাই। তা যদি হতো তবে স্বাধীনতা আন্দোলনকালে ইয়াহিয়া খান যখন আমার কবর তৈরি করে আমাকের ফাঁসির মঞ্চে নিয়ে যায়, তখন আমার মুখ থেকে একটা কথা বের করতে পারত। তা পারেনি। কারণ বাংলাদেশের সাড়ে সাত কোটি মানুষকে আমি অপমান করে যেতে পারি না, যাদের পিতা আমি।

দুঃখের কথা এই যে, পুলিশ দিয়ে ছাত্রদের পরীক্ষার নকল বন্ধ করতে হয়। এ কথা কার কাছে বলব? এই দুঃখ বলার জায়গা আছে আমার? দোহাই আল্লাহর। নকল বন্ধ করার জন্য আর যেন আমার পুলিশ নিতে না হয়। তোমরা নিজেরাই মিলে-মিশে নকল বন্ধ কর। ছাত্রলীগ, ছাত্র ইউনিয়ন এক সাথে হয়ে যেমন সংগ্রাম পরিষদ করেছে তেমনি তোমরা মিলে-মিশে এই সমস্যার সুরাহা কর। তোমাদের আমি সাহায্য করব। পুলিশ দিয়ে নকল বন্ধ করতে যেন না হয়।

ভাইয়েরা-বোনেরা আমার দেশে একদল লোক সাম্প্রদায়িকতা সৃষ্টির চেষ্টা করছে। জীবনভর আমি সাম্প্রদায়িকতার বিরুদ্ধে সংগ্রাম করেছি। স্বাধীনতার জন্য এ দেশের মানুষ মৃত্যুবরণ করেছে, রক্ত দিয়েছে একটা আদর্শের জন্য। জাতীয়তাবাদ, যা তোমরা বিশ্বাস কর, এটা হলো, আমি বাঙালি, বাংলা আমার ভাষা বাংলার বৃষ্টি, বাংলার সভ্যতা, বাংলার ইতিহাস, বাংলার মাটি, বাংলার আকাশ, বাংলার আবহাওয়া, তাই নিয়ে বাংলার জাতীয়তাবাদ। আমি সমাজতন্ত্রে বিশ্বাস করি, তা তোমরা কর শোষণহীন সমাজ, সুষম বণ্টন, সম্পদের মালিক জনগণ, তোমরা তা বিশ্বাস কর। এই লক্ষ্যে পৌছবার কোনো শর্টকাট রাস্তা নেই। আস্তে আস্তে যেতে হবে।গণতন্ত্রকামী জনগণের মনে রাখা দরকার যে, গণতন্ত্রের একটা নীতিমালা আছে। গণতন্ত্রের দিশারী যারা তাদের গণতন্ত্রের নীতিকে মানতে হয়। খালি গণতন্ত্র ভোগ করবেন আর নীতিমালা মানবেন না- ওটা হবে। না, হতে পারে না। ছোট ভাইয়েরা আমার, যার মনের মধ্যে আছে সাম্প্রদায়িকতা সে হলো বন্য জীবের সমতুল্য। তা সত্ত্বেও অনেককে ক্ষমা করা হয়েছে। কিন্তু আজ সুযোগ পেয়ে যারা বাংলার গ্রামে গ্রামে সাম্প্রদায়িকতা ছড়াচ্ছে, তোমরা তাদের বিরুদ্ধে দুর্বার আন্দোলন শুরু কর। ধর্মনিরপেক্ষতার পতাকা সমুন্নত রাখো। যে আদর্শে বিশ্বাস করে তোমরা রক্ত দিয়েছ, সে আদর্শের পথ হতে তোমরা বিচ্যুত হয়ো না।

 

বাটপারদের উৎখাতের জন্য গণআন্দোলন দরকার

জনসংখ্যাজনিত সমস্যাটি আজ মাথাচাড়া দিয়ে উঠেছে। একটা কথা তোমাদের মনে রাখা উচিত- ৫৪ হাজার বর্গমাইল জায়গায়, সাড়ে সাত কোটি মানুষ। এই সংখ্যা ক্রমেই বেড়ে চলছে। নদীর মাছ যা আছে সবই কিন্তু খেয়ে শেষ হয়ে যাচ্ছে। পরের বছর অতগুলো পাবে না। দাম বাড়বে। জমির ফসল উৎপন্ন করলে তো খাওয়া বাড়বে। সেজন্য ফসল উৎপাদন বাড়াতে বলছি। তোমরা একটা করে গাছ লাগাতে পার না? একটা লাউ গাছ, একটা কলা গাছ, একটা আম গাছ, একটা কাঁঠাল গাছ লাগাতে পার না? জনসংখ্যা তো বেড়েই চলেছে দিন দিন। সেই তুলনায় জায়গা তো অল্প ফসল উৎপাদন না করলে তোমরা দেশকে বাঁচাতে পারবে না। মনে রেখ, এভাবে যদি লোকসংখ্যা বাড়ে তবে ২৫ বছর পর মানুষের মাংস মানুষ খাবে। সাড়ে সাত কোটি লোক বেড়ে যদি ১৫ কোটি হয়, তবে ৫৪ হাজার বর্গমাইল এলাকায় থাকার জায়গাও হবে না। সেই জন্য মানুষ পয়দা কম করে, সাথে সাথে উৎপাদন বাড়াতে হবে। আর আল্লাহর ওয়াস্তে একটা কাজ কর, দেশে এখন চোর-ডাকাতের উপদ্রব। তোমরা ছাত্রলীগ, ছাত্র ইউনিয়ন মিলে-মিশে যেভাবে এখানে সংগ্রাম পরিষদ করেছ, ঠিক তেমনি প্রতিরক্ষা কমিটি কর। আমি আওয়ামী লীগ, কমিউনিস্ট পার্টি ও ন্যাপকে বলেছি সংঘবদ্ধ হয়ে গ্রামে গ্রামে প্রতি ইউনিয়নে প্রতিরক্ষা পার্টি গঠন করার জন্য। দেশ থেকে চোর- বাটপারদের উৎখাত করতে গণআন্দোলনের দরকার। আমি তো বলেছি, তোমাদের কোনো চিন্তার কারণ নাই। নিশ্চিন্ত থাকতে পার। বাংলার দুঃখী মানুষের যদি আবার দুর্দিন আসে আর তাদের জন্য কিছু না-ই করতে পারি, তবে ঠিক তোমাদের নিয়ে আমি আবার রাস্তায় নামব। এদেশের মানুষের ভালোবাসার জন্য আমি সব ছাড়তে পারি, সব ত্যাগ করতে পারি।

 

স্বাধীনতাবিরোধী শক্তি ছোবল মারবে

এক দল লোক আছে যারা আবার বড় বড় বক্তৃতা করে। চুরি করে, হাইজ্যাকের গাড়িতে চড়ে। ঢাকায় বাড়ি করে থাকে। উপার্জনের কোনো হদিস নাই। কোথেকে পয়সা পায়, কোথেকে খায়, বড় গাড়িতে চড়ে, বড় বাড়িতে থাকে। আর অন্যদিকে লম্বা-চওড়া বক্তৃতা করে। সেই জন্য বলছি, আত্মত্মসমালোচনা করে আত্মসংযম অভ্যাস কর। তাহলে মানুষ হতে পারবে। তোমাদের ছাত্রলীগ বড় সংগ্রামী প্রতিষ্ঠান। অনেকবার এর মধ্যে ভাঙ্গন ধরেছে। পরগাছা অনেক বের হয়ে গেছে। কিন্তু তাতে প্রতিষ্ঠানের ক্ষতি হয় নাই। বিপ্লবের পরে কয়েকটা বছর বড় সাংঘাতিক যায়। এই সময়ে যদি তোমরা যুবসমাজ, ছাত্রসমাজ হুঁশিয়ার না থাক, তবে স্বাধীনতার শত্রুরা মাথা তুলে উঠে এমন ছোবল মারবে যে, আমাদের স্বাধীনতা বিপন্ন হয়ে পড়বে। স্বাধীনতার শত্রুরা আজ সংঘবদ্ধভাবে দেশের ভিতর বিশৃঙ্খলা সৃষ্টি করতে চায়। যুবসমাজকে যেমন আগে ডাক দিয়েছিলাম, তেমনি আজও ডাক দিয়ে যাই তোমরা বিপদমুক্ত হও নাই। তোমাদের স্বাধীনতাকে নস্যাৎ করার জন্য, তোমাদের ঈপ্সিত সমাজতন্ত্রের লক্ষ্যকে বানচাল করার জন্য, তোমাদের আদর্শকে ধ্বংস করার জন্য শত্রুরা চারিদিক থেকে অগ্রসর হচ্ছে। তোমরা সংঘবদ্ধ থাকলে ওদের কীভাবে ঠাণ্ডা করতে হয় তা ইনশাআল্লাহ আমি জানি।

বাবারা একটু লেখাপড়া শিখ। যতই জিন্দাবাদ আর মুর্দাবাদ কর, ঠিকমতো লেখাপড়া না শিখলে কোনো লাভ নেই। আর লেখাপড়া শিখে যে সময়টুকু থাকে বাপ-মাকে সাহায্য কর। প্যান্ট পরা শিখেছো বলে বাবার সঙ্গে হাল ধরতে লজ্জা করো না, কোদাল মারতে লজ্জা করো না। দুনিয়ার দিকে চেয়ে দেখ। কানাডায় দেখলাম ছাত্ররা ছুটির সময় লিফট চালায়।

ছুটির সময় দু'পয়সা উপার্জন করতে চায়। আর আমাদের ছেলেরা বড় আরামে খান, আর তাস নিয়ে ফটাফট খেলতে বসে পড়েন। গ্রামে গ্রামে বাড়ির পাশে বেগুন গাছ লাগিও, কয়টা মরিচ গাছ লাগিও, কয়টা লাউ গাছ ও কয়টা নারিকেলের চারা লাগিও। বাপ-মারে একটু সাহায্য কর। কয়টা মুরগি পালো, কয়টা হাঁস পালো। জাতীয় সম্পদ বাড়বে। তোমার খরচ তুমি বহন করতে পারবে। বাবার কাছ থেকে যদি এতটুকু জমি নিয়ে ১০টি লাউ গাছ, ৫০টা মরিচ গাছ, কয়টা নারিকেল গাছ লাগায়ে দাও, দেখবে ২/৩ শত টাকা আয় হয়ে গেছে। তোমরা ঐ টাকা দিয়ে বই কিনতে পারবে। কাজ কর, কঠোর পরিশ্রম কর, না হলে বাঁচতে পারবে না। শুধু শুধু বিএ,এমএ পাস করে লাভ নাই। আমি চাই কৃষি কলেজ, কৃষি স্কুল, ইঞ্জিনিয়ারিং কলেজ ও স্কুল, যাতে সত্যিকার মানুষ পয়দা হয়। বুনিয়াদি শিক্ষা নিলে কাজ করে খেয়ে বাঁচতে পারবে। কেরানী পয়দা করেই একবার ইংরেজ শেষ করে গেছে দেশটা। তোমাদের মানুষ হতে হবে। আমি কিন্তু সোজা সোজা কথা কই, রাগ করতে পারবে না। বুড়া হয়ে গেছি। রাগ কর আর যাই কর আমার কথাগুলো শোনো। লেখাপড়া কর আর নিজেরা নকল বন্ধ কর। এই ঘুষ— দুর্নীতি, চুরি-ডাকাতির বিরুদ্ধে গ্রামে গ্রামে থানায় থানায় সংঘবদ্ধ হয়ে আন্দোলন গড়ে তোেল। প্রশাসনকে ঠিকমতো চালাতে সময় লাগবে। এর একেবারে পা থেকে মাথা পর্যন্ত গলদ আছে। মাঝে মাঝে ছোট-খাট অপারেশন করছি। বড় অপারেশন এখনও করি নাই। সময় আসলে করা যাবে। তোমাদের আমি এইটুকু অনুরোধ করছি, তোমরা সংঘবদ্ধ হও। আর মেহেরবানী করে আত্মকলহ করো না। এক হয়ে কাজ কর। দেশের দুর্দিনে স্বাধীনতার শত্রুরা সংঘবদ্ধ, সাম্প্রদায়িকতাবাদীরা দলবদ্ধ। তোমাদের সংঘবদ্ধভাবে কাজ করে দেশকে রক্ষা করতে হবে।

আমি ৪৬ জন এমসিএ কে পার্টি থেকে বহিষ্কার করেছি। অন্য কোনো পার্টি জীবনে তা করে নাই। কিন্তু যারা বড় বড় কথা বলে তাদের আয়নার দিকে চেয়ে কথা বলতে হবে। না হলে অন্যায় হবে। সেই জন্য আজ আত্মসমালোচনা করে নিও। বাঙালিরা স্বাধীনতা ভোগ করে নাই বহুকাল। স্বাধীনতা ভোগ করতে হলে আগে জানতে হবে স্বাধীনতার মর্ম কী? তাই ছাত্র ভাইয়েরা ও বোনেরা, তোমাদের কাছে আমার আবেদন রইল, মানুষের মতো মানুষ হও। স্বাধীন দেশের নাগরিক হও। মাথা উঁচু করে দাঁড়াও। মিথ্যা, অন্যায়-অবিচারের বিরুদ্ধে রুখে দাঁড়াও। তোমরা সুখী হও। ছাত্রলীগ জিন্দাবাদ ।

 

জয় বাংলা ।

 

মানুষের অজেয় শক্তির প্রতি বিশ্বাস, মানুষের অসম্ভবকে জয় করার ক্ষমতা এবং অজেয়কে জয় করার শক্তির প্রতি অকুণ্ঠ বিশ্বাস রাখি।—বঙ্গবন্ধু

 

সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা
নয়া আন্তর্জাতিক অর্থ ব্যবস্থা চাই। ১৯৭৪ সালের সেপ্টেম্বর মাসে জাতিসংঘে বঙ্গবন্ধু শেখ মুজিবুরের ঐতিহাসিক ভাষণ : তিনিই প্রথম রাষ্ট্রনায়ক যিনি জাতিসংঘে বাংলা ভাষায় বক্তৃতা করেন

﻿জনাব সভাপতি,

আজই এই মহামহিমান্বিত সমাবেশে দাঁড়াইয়া আপনাদের সাথে আমি এইজন্য পরিপূর্ণ সন্তুষ্টির ভাগীদার যে, বাংলাদেশের সাড়ে সাত কোটি মানুষ আজ এই পরিষদে প্রতিনিধিত্ব করিতেছেন। আত্মনিয়ন্ত্রণাধিকার প্রতিষ্ঠার সংগ্রামের পূর্ণতা চিহ্নিত করিয়া বাঙালি জাতির জন্য ইহা একটি ঐতিহাসিক মুহূর্ত। স্বাধীনভাবে বাঁচার অধিকার অর্জনের জন্য এবং একটি স্বাধীন দেশে মুক্ত নাগরিকের মর্যাদা নিয়া বাঁচার জন্য বাঙালি জনগণ শতাব্দীর পর শতাব্দীব্যাপী সংগ্রাম করিয়াছেন। তাহারা বিশ্বের সকল জাতির সঙ্গে শান্তি ও সৌহার্দ্য নিয়া বাস করিবার জন্য আকাঙ্ক্ষিত ছিলেন। যে মহান আদর্শ জাতিসংঘ সনদে রক্ষিত আছে, আমাদের লক্ষ লক্ষ মানুষ সেই আদর্শের জন্য সর্বোচ্চ ত্যাগ স্বীকার করিয়াছেন। আমি জানি, শান্তি ও ন্যায় প্রতিষ্ঠার উদ্দেশ্যে সকল মানুষের আশা-আকাঙ্ক্ষা বাস্তবায়নের উপযোগী একটি বিশ্ব গড়িয়া তোলার জন্য বাঙালি জাতি পূর্ণ প্রতিশ্রুতিবদ্ধ। আমাদের এই অঙ্গীকারের সহিত শহিদানের বিদেহী আত্মাও মিলিত হইবেন। ইহা বিশেষ আনন্দের ব্যাপার যে, স্বাধীনতা যুদ্ধের একজন সক্রিয় যোদ্ধা সভাপতি থাকাকালেই বাংলাদেশকে এই পরিষদের অন্তর্ভুক্ত করিয়া নেওয়া হইয়াছে ।জনাব সভাপতি, গত বছরের সেপ্টেম্বর মাসে আলজিয়ার্সে অনুষ্ঠিত জোটনিরপেক্ষ দেশগুলির শীর্ষ সম্মেলনের সাফল্যের ব্যাপারে আপনার মূল্যবান অবদানের কথা আমি স্মরণ করিতেছি। যাঁহাদের ত্যাগের বিনিময়ে। বাংলাদেশ বিশ্ব-সমাজে স্থান লাভ করিয়াছে এই সুযোগে আমি তাঁহাদেরকে অভিবাদন জানাই। বাংলাদেশের সংগ্রামে সমর্থনদানকারী সকল দেশ ও জনগণের প্রতি আমি গভীর কৃতজ্ঞতা প্রকাশ করিতেছি। বাংলাদেশের স্বাধীনতা সংহতকরণ, যুদ্ধবিধ্বস্ত দেশের পুনর্গঠন ও ভয়াবহ চ্যালেঞ্জের মোকাবিলায় বাংলাদেশকে যাঁহারা মূল্যবান সাহায্য দিতেছেন তাঁহাদেরকেও আমরা ধন্যবাদ জানাই। জাতিসংঘে যাঁহারা আমাদের স্বাগত জানাইয়াছেন তাঁহাদেরকে আমি বাংলাদেশের পক্ষ হইতে আন্তরিক ধন্যবাদ জানাইতেছি।

 

আমাদের শাস্তির সংগ্রাম

বাংলাদেশের মুক্তি সংগ্রাম হইতেছে সার্বিক অর্থে শান্তি এবং ন্যায়ের সংগ্রাম। আর সেইজন্যই জন্মলগ্ন হইতেই বাংলাদেশ বিশ্বের নিপীড়িত জনতার পাশে দাঁড়াইয়া আসিতেছে। জাতিসংঘ প্রতিষ্ঠার পরে এই ২৫ বৎসরের অভিজ্ঞতা হইতে দেখা যায় যে, এইসব নীতিমালার বাস্তবায়নে অব্যাহতভাবে কী তীব্র সংগ্রাম চালাইয়া যাইতে হইতেছে। এশিয়া, আফ্রিকা এবং ল্যাটিন আমেরিকার লক্ষ লক্ষ বীর যোদ্ধার চরম আত্মদানের মাধ্যমে শুধুমাত্র জাতিসংঘ সনদ স্বীকৃত আত্মনিয়ন্ত্রণাধিকার পুনরুদ্ধার সম্ভব।

আগ্রাসনের মাধ্যমে বেআইনিভাবে ভূখণ্ড দখল, জনগণের অধিকার হরণের জন্য সেনাবাহিনী ব্যবহার এবং জাতিগত বৈষম্য ও বর্ণবৈষম্যের বিরুদ্ধে সংগ্রাম এখনও অব্যাহত রহিয়াছে। আলজেরিয়া, ভিয়েতনাম, বাংলাদেশ এবং গিনিবিসাউ এই সংগ্রামে বিরাট বিজয় অর্জন করিয়াছে।

চূড়ান্ত বিজয়ে ইতিহাস যে জনগণ ও ন্যায়ের পক্ষেই যায় এইসব বিজয় এই কথাই প্রমাণ করিয়াছে। কিন্তু বিশ্বের বহু অংশে এখনও অবিচার ও নিপীড়ন চলিতেছে, অবৈধ দখলকৃত ভূখণ্ড পুরোপুরি মুক্ত করার জন্য আমাদের আরব ভাইদের সংগ্রাম অব্যাহত রহিয়াছে এবং প্যালেস্টাইনি। জনগণের বৈধ জাতীয় অধিকার এখনো পুনঃপ্রতিষ্ঠা করা হয় নাই।উপনিবেশ বিলোপ প্রক্রিয়ার যদিও অগ্রগতি হইয়াছে কিন্তু এই প্রক্রিয়া এখনো চূড়ান্ত লক্ষ্যে পৌছায় নাই, বিশেষ করিয়া আফ্রিকার ক্ষেত্রে এই সত্যটি স্পষ্ট হইয়া উঠিয়াছে। এই অঞ্চলের জিম্বাবুয়ে (দক্ষিণ রোডেশিয়া) এবং নামিবিয়ার জনগণ জাতীয় মুক্তি ও স্বাধীনতার জন্য দৃঢ়তার সহিত লড়াই করিয়া যাইতেছে। বর্ণবৈষম্যবাদ, যাহাকে মানবতার বিরোধী বলিয়া বার বার আখ্যায়িত করা হইয়াছে, তাহা এখনও আমাদের বিবেককে দংশন করা অব্যাহত রাখিয়াছে ।

 

আগামী দিনের চ্যালেঞ্জ

একদিকে অতীতের অন্যায়-অবিচারের অবসান ঘটাইতে হইতেছে, অপরদিকে আমরা আগামী দিনের চ্যালেঞ্জের সম্মুখীন হইতেছি। আজকের দিনে বিশ্বের জাতিসমূহ কোন পথ বাছিয়া নিবে তাহা লইয়া সংকটে পড়িয়াছে। এই পথ বাছিয়া নেওয়ার বিবেচনার উপর নির্ভর করিবে আমরা সামগ্রিক ধ্বংসের ভীতি এবং আনবিক যুদ্ধের হুমকি নিয়া এবং ক্ষুধা, বেকারী ও দারিদ্র্যের কষাঘাতে মানবিক দুর্গতিকে বিপুলভাবে বাড়াইয়া তুলিয়া আগাইয়া যাইবো অথবা আমরা এমন এক বিশ্ব গড়িয়া তোলার পথে আগাইয়া যাইব, যে বিশ্বে মানুষের সৃজনশীলতা এবং আমাদের সময়ের বিজ্ঞান ও কারিগরি অগ্রগতি আনবিক যুদ্ধের হুমকিমুক্ত উজ্জ্বলতর ভবিষ্যতের রূপায়ণ সম্ভব করিয়া তুলিবে। এবং যে বিশ্ব কারিগরি বিদ্যা ও সম্পদের পারস্পরিক অংশীদারিত্বের মাধ্যমে সর্বক্ষেত্রে সুন্দর জীবন গড়িয়া তোলার অবস্থা সৃষ্টি করিবে। যে অর্থনৈতিক উত্তেজনা সম্প্রতি সমগ্র বিশ্বকে নাড়া দিয়াছে তাহা একটি ন্যায়সঙ্গত আন্তর্জাতিক অর্থনৈতিক ব্যবস্থা গড়িয়া তুলিয়া জরুরিভাবে মোকাবিলা করিতে হইবে। এই বৎসরের প্রথম দিকে এই পরিষদের বিশেষ অধিবেশন বর্তমান জটিল আন্তর্জাতিক

অর্থনৈতিক পরিস্থিতির প্রতি গুরুত্ব আরোপ করিয়াছে । বর্তমান অর্থনৈতিক পরিস্থিতি বাংলাদেশকে মারাত্মকভাবে আঘাত হানিয়াছে। যুদ্ধে ধ্বংসলীলার উপর সৃষ্ট বাংলাদেশ পর পর কতিপয় প্রাকৃতিক দুর্যোগের সম্মুখীন হইয়াছে। আমরা সর্বশেষে যে প্রাকৃতিক দুর্যোগের সম্মুখীন হইয়াছি তাহা হইতেছে এই বৎসরের নজিরবিহীন বন্যা। এই পরিস্থিতি মোকাবিলায় বাংলাদেশকে সাহায্য করার ব্যাপারে সক্রিয় উৎসাহ প্রদর্শন করায় আমরা জাতিসংঘ, তার বিভিন্ন সংস্থা ও মহাসচিবের কাছে কৃতজ্ঞ।

আলজেরিয়ার প্রেসিডেন্ট বুমেদীন এবং পররাষ্ট্রমন্ত্রী বুতেফ্লিকা বাংলাদেশের সাহায্যে আগাইয়া আসার জন্য জোটনিরপেক্ষ দেশসমূহের প্রতি আহ্বান জানাইয়াছেন। মিত্রদেশগুলি এবং বিশ্বের মানবিক সংস্থাসমূহও এ ব্যাপারে সাড়া দিয়াছে। এই প্রাকৃতিক বিপর্যয়ের ফলে বাংলাদেশের অর্থনৈতিক অগ্রগতিই শুধু ব্যাহত হয় না, ইহার ফলে দেশে আজ দুর্ভিক্ষাবস্থার সৃষ্টি হইয়াছে। ইহা ছাড়া বিশ্বব্যাপী মুদ্রাস্ফীতির দরুন আমাদের মতো দেশগুলিতে দায় পরিশোধের ক্ষেত্রে হাজার হাজার ডলার শূন্যতার সৃষ্টি হইয়াছে। ইহার অর্থ এই দাঁড়ায় যে, বার্ষিক মাথাপিছু একশো ডলারেরও কম আয়ের জনগণ বর্তমানে মারাত্মক সংকটের সম্মুখীন হইয়াছে। তাহারা বর্তমান স্তরের চাইতেও তাদের জীবনযাত্রার মান কমাইয়া আনিতে বাধ্য হইয়াছে।

বিশ্বখাদ্য সংস্থার বিবেচনায় শুধুমাত্র বাঁচিয়া থাকার জন্য যে সর্বনিম্ন সামগ্রীর প্রয়োজন, তাহার চাইতেও কম ভোগ করিয়াছে যে সব মানুষ তাহারা আজ অনাহারের মুখে পতিত হইতেছে। দরিদ্র দেশগুলির ভবিষ্যৎ আরো অন্ধকার। শিল্পোন্নত দেশগুলির রফতানি পণ্য, খাদ্য সামগ্রীর ক্রমবর্ধমান মূল্যের দরুন তাহা আজ ক্রমশ তাহাদের নাগালের বাহিরে চলিয়া যাইতেছে। খাদ্য উৎপাদনের স্বয়ম্ভরতা অর্জনের জন্য তাহাদের প্রচেষ্টাও প্রয়োজনীয় উৎপাদনের সহায়ক সামগ্রীর ক্রমবর্ধমান মূল্য বৃদ্ধি ও দুষ্প্রাপ্যতার ফলে প্রচণ্ডভাবে বিঘ্নিত হইতেছে। পাশাপাশি বিশ্বব্যাপী মুদ্রাস্ফীতির ফলে ইতোমধ্যেই দারিদ্র্য ও ব্যাপক বেকারীর নিষ্পেষণে পতিত দেশগুলি তাহাদের পাঁচ হইতে ছয় শতাংশ উৎপাদন বৃদ্ধির হার সম্বলিত পরিমিত উন্নয়ন পরিকল্পনা ছাঁটাই করার ভয়ানক আশঙ্কার হুমকিতে পতিত হইয়াছে। এই মুদ্রাস্ফীতির ফলে কেবলমাত্র উন্নয়ন প্রকল্পের খরচই বহুগুণ বাড়িয়া যায় নাই, উপরন্তু তাহাদের নিজস্ব সম্পদ কাজে লাগাইবারজন্য তাহাদের সামর্থ্যও প্রতিকূলভাবে কমিয়া গিয়াছে। এই পরিস্থিতি মোকাবিলার জন্য বিশ্বের জাতিসমূহ ঐক্যবদ্ধভাবে কার্যক্রম গ্রহণ করিতে না পারিলে মানুষের দুঃখ-দুর্দশা আরো চরমে উঠিবে, ইতিহাসে ইহার প্রমাণ পাওয়া যায়। মানুষের সেই দুঃখ-দুর্দশার আর কোনো পূর্ববর্তী নজীর পাওয়া যাইবে না। ইহার পাশাপাশি অবশ্য থাকিবে গুটিকয়েক লোকের অপ্রত্যাশিত সুখ-সমৃদ্ধি। শুধুমাত্র মানবিক সংহতি ও ভ্রাতৃত্ববোধ গড়িয়া তোলা এবং পারস্পরিক স্বনির্ভরতার স্বীকৃতি এই পরিস্থিতির যুক্তিযুক্ত সমাধান আনিতে পারে এবং এই মহাবিপর্যয় পরিহার করিবার জন্য জরুরি ব্যবস্থা গ্রহণ অত্যাবশ্যক।

 

নয়া আন্তর্জাতিক অর্থনৈতিক ব্যবস্থা চাই

একটি যথার্থ আন্তর্জাতিক অর্থনৈতিক ব্যবস্থা গড়িয়া তোলার পদক্ষেপ নিতে জাতিসংঘকে এর আগে কোথাও এই ধরনের চ্যালেঞ্জের মোকাবিলা করিতে হয় নাই। এই ধরনের ব্যবস্থায় শুধুমাত্র নিজ নিজ প্রাকৃতিক সম্পদের উপর প্রত্যেক রাষ্ট্রের সার্বভৌম অধিকারকে নিশ্চিত করাই নয়, ইহাতে একটা স্থায়ী এবং যথার্থ অথনৈতিক ব্যবস্থার জন্য বিশ্বের দেশগুলির সাধারণ স্বার্থের ভিত্তিতে আন্তর্জাতিক কাঠামো প্রণয়নেরও ব্যবস্থা থাকিতে হইবে। এই মুহূর্তে আমরা প্রত্যেক মানুষের জন্য মানবাধিকারে আন্তর্জাতিক ঘোষণায় স্বীকৃত মুক্তভাবে অর্থনৈতিক সামাজিক এবং সাংস্কৃতিক সুবিধা ভোগের ন্যায্য অধিকার নিশ্চিত করার আন্তর্জাতিক দায়িত্বের কথা দ্ব্যর্থহীনভাবে পুনরুল্লেখ করিতেছি। আন্তর্জাতিক ঘোষণা অনুযায়ী প্রত্যেকটি মানুষের স্বাস্থ্য এবং পরিবারের কল্যাণের জন্য পর্যাপ্ত জীবনযাত্রার ব্যবস্থা নিশ্চিত করিতে হইবে।

আমরা এই ব্যাপারে সম্পূর্ণ সচেতন যে, বর্তমান অর্থনৈতিক সংকটশুধুমাত্র শান্তি এবং আন্তর্জাতিক সমঝোতার পরিবেশেই সমাধান করাসম্ভব। এই প্রসঙ্গে উল্লেখ্য যে, বর্তমান অস্ত্র প্রতিযোগিতা নিয়ন্ত্রণ করার জরুরি ব্যবস্থা নিতে হইবে। ইহাতে শুধুমাত্র এই ধরনের পরিবেশই সৃষ্টি হইবে না ইহাতে অস্ত্রসজ্জার জন্য যে বিপুল সম্পদ অপচয় হইতেছে তাহাও মানবতার কল্যাণে নিয়োজিত করা যাইবে। বাংলাদেশ প্রথম হইতেই শান্তিপূর্ণ সহঅবস্থান ও সকলের প্রতি বন্ধুত্ব এই নীতিমালার উপর ভিত্তি করিয়া জোটনিরপেক্ষ নীতি গ্রহণ করিয়াছে । কেবলমাত্র শান্তিপূর্ণ পরিবেশই কষ্টলব্ধ জাতীয় স্বাধীনতার ফল ভোগ করিতে

আমাদেরকে সক্ষম করিয়া তুলিবে এবং সক্ষম করিয়া তুলিবে দারিদ্র্য, ক্ষুধা,বোগ, অশিক্ষা ও বেকারত্ত্বের বিরুদ্ধে লড়াই করিবার জন্য আমাদের সকল শক্তি ও সম্পদকে সমাবেশ ও কেন্দ্রীভূত করিতে। এই ধারণা হইতে জন্ম নিয়াছে শান্তির প্রতি আমাদের প্রতিশ্রুতি। এইজন্য সমঝো গর অগ্রগতি, উত্তেজনা প্রশমন, অস্ত্র সীমিতকরণ এবং শান্তিপূর্ণ সহঅবস্থান নীতির সম্প্রসারণের লক্ষ্যে এশিয়া, আফ্রিকা, ইউরোপ, ল্যাটিন আমেরিকা বিশ্বের যে কোনো অংশে যে কোনো প্রচেষ্টা গ্রহণ করা হউক না কেন আমরা তাহাকে স্বাগত জানাই। এই নীতির প্রতি অবিচল থাকিয়া আমরা ভারত মহাসাগরীয় এলাকা সম্পর্কে শান্তি এলাকার ধারণা, যাহা এই পরিষদ অনুমোদন করিয়াছে, তাহাকে সমর্থন করি।

আমরা দক্ষিণ-পূর্ব এশিয়াকে শান্তি, স্বাধীন এবং নিরপেক্ষ এলাকায় পরিণত করার প্রতিও সমর্থন জানাই।

আমরা বিশ্বাস করি যে, সমবেত উন্নয়নশীল দেশসমূহ শান্তির স্বার্থকে দৃঢ় সমর্থন করে। জাতীয় স্বাধীনতা রক্ষা এবং শান্তি ও ন্যায়বিচার প্রতিষ্ঠা করার জন্য বিশ্বের বিপুল সংখ্যাগুরু জনগণের অভিন্ন দৃষ্টিভঙ্গির কথা তাঁহারা প্রকাশ করিয়াছেন।

মানব জাতির অস্তিত্ব রক্ষার জন্য শান্তি অত্যন্ত জরুরি এবং তাহা সমগ্র বিশ্বের নর-নারীর গভীর আকাঙ্ক্ষারই প্রতিফলন ঘটাইবে এবং ন্যায়ের উপর প্রতিষ্ঠিত শান্তিই দীর্ঘস্থায়ী হইতে পারে।

 

বিশ্বশান্তি প্রতিষ্ঠায় আমাদের অঙ্গীকার

বিশ্বশান্তি প্রতিষ্ঠায় আমাদের অঙ্গীকার প্রমাণের জন্য উপমহাদেশে আপোস মীমাংসার পদ্ধতিকে আমরা জোরদার করিয়াছি। আমাদের দৃঢ় বিশ্বাস, বাংলাদেশের অভ্যুদয় বস্তুতপক্ষে এই উপমহাদেশে শান্তির কাঠামো এবং স্থায়িত্ব প্রতিষ্ঠার ব্যাপারে অবদান সৃষ্টি করিবে। ইহা ছাড়া আমাদের জনগণের মঙ্গলের স্বার্থেই অতীতের সংঘর্ষ ও বিরোধিতার পরিবর্তে মৈত্রী ও সহযোগিতার সম্পর্ক প্রতিষ্ঠা করিতে হইবে। আমরা আমাদের নিকটতম প্রতিবেশী ভারত ও নেপালের সঙ্গে শুধুমাত্র সুপ্রতিবেশীসুলভ সম্পর্কই প্রতিষ্ঠা করি নাই, অতীতের সমস্ত গ্লানি ভুলিয়া গিয়া পাকিস্তানের সঙ্গে সম্পর্ক করিয়া নতুন অধ্যায়ের সৃষ্টি করিয়াছি। পাকিস্তানের সাথে সম্পর্ক। স্বাভাবিকীকরণের জন্য আমরা কোনো উদ্যোগ বাদ দেই নাই এবং সবশেষে ১৯৫ জন যুদ্ধবন্দীকে ক্ষমা প্রদর্শন করিয়া আমরা চূড়ান্ত অবদান রাখিয়াছি। ঐ সকল যুদ্ধবন্দী মানবতার বিরুদ্ধে অপরাধসহ মারাত্মক অপরাধ করিয়াছে। ইহা হইতেছে নতুন অধ্যায়ের সূচনা ও উপমহাদেশে ভবিষ্যৎ শান্তি ও স্থায়িত্ব গড়িয়া তোলার পথে আমাদের অবদান। এই কাজ করিতে গিয়া আমরা কোনো পূর্বশর্ত আরোপ অথবা কোনো দর কষাকষি করি নাই। আমরা কেবলমাত্র আমাদের জনগণের ভবিষ্যৎ মঙ্গলের কল্পনায় প্রভাবিত হইয়াছি ।

৬৩ হাজার পাকিস্তানি পরিবারের অবস্থা এখনো মানবিক সমস্যারূপে রহিয়া গিয়াছে। তাহারা পাকিস্তানের প্রতি আনুগত্য ঘোষণা করিয়াছে এবং নিজ দেশে ফিরিবার জন্য আন্তর্জাতিক রেডক্রস কমিটির কাছে নাম তালিকাভুক্ত করিয়াছে। যে দেশের প্রতি তাহারা আনুগত্য ঘোষণা করিয়াছে সেই দেশে তাহাদের যাইবার অধিকার আছে। আইন ও আন্তর্জাতিক চুক্তি অনুসারেই এই অধিকার তাহাদের উপর বৰ্তাইয়াছে। এই মানবিক সমস্যার অবিলম্বে সমাধান প্রয়োজন। আরো একটি জরুরি সমস্যা হইল সাবেক পাকিস্তানের পরিসম্পদ বণ্টন। পুনরায় বন্ধুত্ব স্থাপনের জন্য বাংলাদেশ প্রস্তুত রহিয়াছে। আমরা আশা করি, উপমহাদেশের জনগণের কল্যাণের স্বার্থে পারস্পরিক সমঝোতার ভিত্তিতে এইসব অমীমাংসিত সমস্যার সমাধান হইবে, যাহাতে স্বাভাবিকীকরণের প্রক্রিয়া সফল হইতে পারে।

শান্তিপূর্ণ সহঅবস্থান, সার্বভৌমত্ব ও আঞ্চলিক অখণ্ডতার প্রতি শ্রদ্ধা এবং অন্যের অভ্যন্তরীণ ব্যাপারে হস্তক্ষেপ না করার নীতির ভিত্তিতে বাংলাদেশ প্রতিবেশী সকল দেশের সঙ্গে সৎ প্রতিবেশীসুলভ সম্পর্ক বজায় রাখিবে। আমাদের অঞ্চলে এবং বিশ্বশান্তির অন্বেষায় সকল উদ্যোগের প্রতি আমাদের সমর্থন অব্যাহত থাকিবে।

জাতিসংঘ অসুবিধা ও বাধা-বিঘ্ন সত্ত্বেও তাহার ২৫ বৎসরের কার্যকালে রাজনৈতিক, অর্থনৈতিক, সামাজিক ও সাংস্কৃতিক ক্ষেত্রে মানবিক অগ্রগতির লক্ষ্যে উল্লেখযোগ্য অবদান রাখিয়াছে। এক কথায় বলা যায়, বিরোধ ও মানবিক দুঃখ-দুর্দশা সত্ত্বেও জাতিসংঘ ভাবীকালের দিকে মানুষের আশা আকাঙ্ক্ষাকে সমুজ্জ্বল রাখিয়াছে। বিশ্ব সংস্থার সুনির্দিষ্ট সাফল্য সম্ভাবনাময় দিক সম্পর্কে বাংলাদেশ যেরূপ উপলব্ধি করিয়াছে, এমনটি আর কেউ করে নাই। ড. কুর্ট ওয়াল্ড হেইমের সম্ভাবনাময় নেতৃত্ব এবং তাঁর নিবেদিতপ্রাণ সহকর্মীদের জন্যই বাংলাদেশে যুদ্ধের দাগ মুছিয়া ফেলিতে, যুদ্ধবিধ্বস্ত অর্থনীতিকে পূর্বাবস্থায় ফিরাইয়া আনিতে এবং ভারত হইতে ফিরিয়া আসা এক কোটি শরণার্থীকে পুনর্বাসিত করিতে জাতিসংঘ। আমাদের দেশে ব্যাপক সাহায্য ও পুনর্গঠন কর্মসূচি গ্রহণ করিয়াছিল। এইসব শরণার্থী মুক্তিযুদ্ধের সময় ভারতে আশ্রয় নিয়াছিল। জাতিসংঘের মহাসচিব তাঁর সহকর্মী এবং বিভিন্ন মানবিক সংস্থা যাহারা আমাদের দেশে বিরাট কর্মসূচিতে অংশ নিয়াছিল, তাহাদেরকে বাংলাদেশ সরকার এবং জনগণের পক্ষ হইতে কৃতজ্ঞতা জানাইতেছি। আমরা বিশ্বাস করি, জাতিসংঘের গঠনমূলক নেতৃত্ব উপমহাদেশের অমীমাংসিত সমস্যা সমাধানে সহায়ক হইবে। আমি আগেই বলিয়াছি, সাম্প্রতিক বিপর্যয়কারী বন্যায় ক্ষতিগ্রস্তদের সাহায্য সংগ্রহের ব্যাপারে জাতিসংঘের প্রয়াসে আমরা কৃতজ্ঞ। বাংলাদেশ বার বার প্রাকৃতিক দুর্যোগের কবলে পড়িয়াছে। বাংলাদেশ বিশেষ অসুবিধার জন্য এমন কোনো প্রাতিষ্ঠানিক ব্যবস্থা গ্রহণ করিতে পারে নাই, যাহার মাধ্যমে আন্তর্জাতিক গোষ্ঠী এই ধরনের প্রাকৃতিক দুর্যোগ মোকাবিলায় আগাইয়া আসিতে পারে। জাতিসংঘ দুর্যোগ ত্রাণ সমন্বয় অফিস স্থাপন করিয়াছে। এই ব্যাপারে স্বল্প হইলেও ইহা একটি দৃষ্টান্ত সূচনা করিয়াছে। লক্ষ্য পূরণে উদ্যোগ সমন্বিত করার ব্যাপারে তাই জাতিসংঘের সদস্যদের একটি বিশেষ দায়িত্ব রহিয়াছে।

জনাব সভাপতি, মানুষের অজয় শক্তির প্রতি বিশ্বাস, মানুষের অসম্ভবকে জয় করার ক্ষমতা এবং অজেয়কে জয় করার শক্তির প্রতি অকুণ্ঠ বিশ্বাস রাখিয়া আমি আমার বক্তৃতা শেষ করিতে চাই। আমাদের মতো যেইসব দেশ সংগ্রাম ও আত্মদানের মাধ্যমে নিজেদেরকে প্রতিষ্ঠিত করিয়াছে, এই বিশ্বাস তাহাদের দৃঢ়। আমরা দুঃখ ভোগ করিতে পারি, কিন্তু মরিব না। টিকিয়া থাকার চ্যালেঞ্জ মোকাবিলা করিতে জনগণের দৃঢ়তাই চরম শক্তি। আমাদের লক্ষ্য স্বনির্ভরতা। আমাদের পথ হইতেছে জনগণের ঐক্যবদ্ধ ও যৌথ প্রচেষ্টা। আন্তর্জাতিক সহযোগিতা এবং সম্পদ ও প্রযুক্তিবিদ্যার শরিকানা মানুষের দুঃখ-দুর্দশা হ্রাস করিবে এবং আমাদের কর্মকাণ্ডকেও সহজতর করিবে– ইহাতে কোনো সন্দেহ নাই। নতুন বিশ্বের অভ্যুদয় ঘটিতেছে। আমাদের নিজেদের শক্তির উপর আমাদের বিশ্বাস রাখিতে হইবে। আর লক্ষ্য পূরণ এবং সুন্দর ভাবীকালের জন্য আমাদের নিজেদেরকে গড়িয়া তুলিবার জন্য জনগণের ঐক্যবদ্ধ ও সমন্বিত প্রয়াসের মাধ্যমেই আমরা আগাইয়া যাইব।

জয় বাংলা।

“... বিপ্লবের পরে বিপ্লবকে বাধা দিয়াছে যারা, শত্রুর সঙ্গে সহযোগিতা করেছে যারা, দেশের মানুষকে হত্যা করেছে যারা, তাদের কোনো দেশে কোনো যুগে ক্ষমা করে নাই। কিন্তু আমরা করেছিলাম, সবাইকেই ক্ষমা করেছিলাম। বলেছিলাম, দেশকে ভালোবাস, দেশের জন্য কাজ কর, স্বাধীনতাকে গ্রহণ করে নাও থাকে৷ কিন্তু অনেকের পরিবর্তন হয়

নাই।”—বঙ্গবন্ধু

 

সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা

কঠোর পরিশ্রম করে উৎপাদন বাড়াতে হবে। জাতীয় দিবস উপলক্ষে বঙ্গবন্ধুর ভাষণ : ঢাকা, ১৫ ডিসেম্বর, ১৯৭৪
﻿আমার প্রিয় দেশবাসী

সংগ্রামীঅভিনন্দনও সালাম গ্রহণ করুন। কাল ১৬ ডিসেম্বর আমাদের জাতীয় দিবস। শহিদের রক্তে রঞ্জিত সাড়ে সাত কোটি বাঙালির আত্মত্যাগ ও পরম আকাঙ্ক্ষায় মূর্ত এই দিনটি। আজ আমরা শ্রদ্ধাবনত চিত্তে স্মরণ করি সেইসব অকুতোভয় বীর শহিদ এবং স্বাধীনতা সংগ্রামীদের, যাদের জন্য সোনার বাংলা আজ ঔপনিবেশিক শাসন ও শোষণ থেকে মুক্ত। ১৯৭১ সালের ডিসেম্বর মাসের ১৬ তারিখে আমাদের রাজনৈতিক স্বাধীনতা সংগ্রামের সমাপ্তি এবং অর্থনৈতিক মুক্তিযুদ্ধের শুরু। এই যুদ্ধে এক মরণপণ সংগ্রাম আমরা শুরু করেছি। এই সংগ্রাম অনেক বেশি সময়সাপেক্ষ ও কষ্টসাধ্য। তবে আমরা যদি ঐক্যবদ্ধ থেকে কঠোর পরিশ্রম করি এবং সৎপথে থাকি তবে ইনশাল্লাহ জয় আমাদের অনিবার্য।

 

সংগ্রামী বন্ধুরা আমার

স্বাধীনতার ঊষালগ্নে কী নিয়ে কোন অবস্থায় আমাদের যাত্রা আরম্ভ হয়েছিল, তা আপনারা ভালোভাবে জানেন। যুদ্ধবিধ্বস্ত একটি দেশে ধ্বংসস্তূপের উপর দাঁড়িয়ে শূন্য হাতে আমাদের যাত্রা আরম্ভ হয়। আমাদের শুরু করতে হয়েছিল পাকিস্তানিদের রেখে যাওয়া ঋণের বোঝা মাথায় নিয়ে। ১৯৭১ থেকে ১৯৭৪ সময়ের দিক থেকে মাত্র তিন বছর। একথা সত্য যে, তিন বৎসর আপনাদের কিছু দিতে পারবো না— এ কথা আমি আপনাদের বলেছিলাম। কিন্তু তা সত্ত্বেও দেয়ার খাতা একেবারে শূন্য পড়ে থাকেনি। সাড়ে সাত কোটি মানুষের জন্য কোটি কোটি মণ খাদ্যশস্য ও নিত্যপ্রয়োজনীয় দ্রব্যসামগ্রী আমদানি করা ছাড়াও ২৫ বিঘা পর্যন্ত জমির খাজনা মওকুফ, শ্রমিক ভাইদের নিম্নতম মজুরি বৃদ্ধি, বেতন কমিশনের সুপারিশ পর্যায়ক্রমে বাস্তবায়ন, পাটের নিম্নতম মূল্য বৃদ্ধি এবং প্রাইমারি স্কুলের শিক্ষকদের সরকারি কর্মচারীদের মর্যাদা দিয়ে বর্ধিত হারে বেতন প্রদান— এই জাতীয় কয়েকটি ব্যবস্থা, যা সরকার কিছুটা ঝুঁকি নিয়ে হলেও কার্যকর করেছে। একই সাথে আমাদের দেশের বিধ্বস্ত যোগাযোগ ব্যবস্থা সম্পূর্ণরূপে শুধু পুনঃপ্রতিষ্ঠাই করা হয়নি, মীরপুর, নয়ারহাট, তরাঘাট প্রভৃতি স্থানে নতুন নতুন সেতু নির্মাণ করে দেশে উন্নততর সড়ক যোগাযোগ ব্যবস্থা গড়ে তোলা হচ্ছে। আপনারা নিশ্চয়ই এটাও জানেন, যমুনা নদীর উপর সেতু নির্মাণের জরিপ কাজের জন্য ব্যবস্থা গ্রহণ করা হয়েছে। কৃষি ও শিল্পে উৎপাদন বাড়তে শুরু করেছিল, খাদ্য ঘাটতির পরিমাণ কিছুটা কমানো সম্ভব হয়েছিল। দেশবাসীও শিল্পে উৎপাদন বৃদ্ধির কিছুটা ফল লাভ করতে শুরু করেছিল। শুধু তাই নয়, একটি স্বাধীন সার্বভৌম রাষ্ট্রের উপযোগী প্রশাসন ব্যবস্থা গড়ে তোলার চেষ্টা করা হয়েছে। সেনা, বিমান ও নৌ-বাহিনী, বিডিআর, রক্ষী বাহিনী ও পুলিশ বাহিনীকে নতুন করে গঠন করা হয়েছে। সামগ্রিকভাবে দেশ পুনর্বাসন পর্যায় শেষ করে প্রবেশ করেছিল পুনর্গঠনের নতুন দিগন্তে। '৭২-এর দীর্ঘস্থায়ী অনাবৃষ্টি, '৭৩ এর আঞ্চলিক বন্যা ও ঘূর্ণিঝড়ের ক্ষয়ক্ষতি সত্ত্বেও দেশ যখন পুনর্গঠন কার্যক্রম হাতে নিয়েছে, ঠিক সেই সময়ে উপর্যুপরি দু'টি বিপর্যয় নেমে এল। প্রথমত মুদ্রাস্ফীতি। তার ফলশ্রুতি আমাদের অত্যাবশ্যক আমদানি পণ্যের অবিশ্বাস্য হারে মূল্য বৃদ্ধি। অন্যদিকে আমাদের রফতানি পণ্যের মূল্য বিশ্ব বাজারে এই সময়ে বৃদ্ধি তো পায়ইনি, বরং অনেকাংশে কমে গেছে। দ্বিতীয়ত, এবারের প্রলয়ঙ্করী বন্যা। যার ফলে ১৭টি জেলার ৪ কোটি মানুষ ক্ষতিগ্রস্ত হলো মারাত্মকভাবে। ১০ লক্ষ টনের বেশি খাদ্যশস্য হলো নষ্ট। এই দুই বিপর্যয়ে বাংলাদেশের অর্থনীতি মারাত্মক হুমকির সম্মুখীন হয়েছে। আমাদের জাতীয় পুনর্গঠন প্রচেষ্টা হয়েছে বিঘ্নিত। এই সাথে একদল নরপশু চোরাকারবারী, কালোবাজারী, মুনাফাখোর, মজুতদার ও ঘুষখোরের হীন কার্যকলাপ অবস্থার আরো অবনতি ঘটিয়েছে। বাংলাদেশ আজ তিনটি মহাবিপদ তথা তিন শত্রুর মোকাবেলা করছে।



(১) মুদ্রাস্ফীতি— যা আজ সারা বিশ্বে ভয়াবহ আকারে দেখা দিয়েছে, (২) প্রাকৃতিক বিপর্যয় তথা বন্যা এবং (৩) চোরাকারবারী, মুনাফাবাজ, মজুতদার ও ঘুষখোর এই তিন শত্রুর বিরুদ্ধে সরকারকে সর্বশক্তি নিয়ে ঝাঁপিয়ে পড়তে হয়েছে নতুন প্রতিরোধ সংগ্রামে। সেপ্টেম্বরে বন্যার তাণ্ডব শুরু হওয়ার পর থেকে ৫,৭০০ লঙ্গরখানা খুলে প্রতিদিন ৪৪ লক্ষাধিক লোককে খাবার সরবরাহ করা হয়েছে এবং কোনো কোনো অঞ্চলে এখনও তা অব্যাহত আছে। হেলিকপ্টার থেকে নৌকা পর্যন্ত যখন যেটা পাওয়া গেছে, তাতে করেই এই তৈরি খাদ্য পৌছে দেয়ার চেষ্টা করা হয়েছে বন্যাকবলিত মানুষের কাছে। বন্যার অব্যবহিত পরেই নতুন করে আবাদ শুরু করার জন্য সরবরাহ করা হয়েছে বীজ ও চারা। দেয়া হয়েছে কৃষি ঋণ, টেস্ট রিলিফ, ওয়ার্কস প্রোগ্রামের টাকা, পরনের কাপড় ও ঔষধপত্র । আমাদের সাধ্যের কিছুই আমরা অবশিষ্ট রাখিনি। বাংলার মানুষের এই মহাবিপদের দিনে বন্ধুদের কাছ থেকে সাহায্যও আমরা পেয়েছি। মানবতার ডাকে সাড়া দিয়ে তাঁরা এগিয়ে এসেছেন। কিন্তু প্রয়োজনের তুলনায় এই সাহায্য নিতান্তই অকিঞ্চিৎকর। আজ এ কথা বলতে আমার দ্বিধা নেই যে, মানবতার ডাকে সাহায্যের জন্য এগিয়ে আসার পরিবর্তে বিশ্বের, কোনো কোনো সংবাদপত্র যখন লক্ষ লক্ষ লোক অনাহারে মারা যাবে বলে ভবিষ্যদ্বাণী করছিল ও দুঃখী মানুষের জন্য উপদেশ খয়রাত করছিল, তখন বাংলাদেশ সরকার তথা এ দেশের মানুষ বিশ্বের বৃহত্তম ত্রাণ তৎপরতা চালিয়ে অবস্থা আয়ত্তে আনার চেষ্টা করেছে। সম্পদ নিতান্ত সীমিত হওয়া সত্ত্বেও সুষ্ঠু ও সুচারু বিলি-বণ্টনের মাধ্যমে নতুন এক দৃষ্টান্ত স্থাপন করতে আমরা সক্ষম হয়েছি।

 

প্রিয় বন্ধুরা

আমি আগেই বলেছি, তিন শত্রুর বিরুদ্ধে নতুন এক প্রতিরোধ যুদ্ধে আমরানিয়োজিত।

আজ বিশ্বব্যাপী মুদ্রাস্ফীতি ভীতির দরুন তেল, খাদ্যসামগ্রী ও অন্যান্য অত্যাবশ্যক পণ্য আমদানির জন্য আমাদের ব্যয় করতে হচ্ছে বিপুল পরিমাণ অর্থ। অন্যদিকে মুদ্রাস্ফীতি তথা বিশ্ব অর্থনৈতিক সংকটের চক্রে অন্যান্য উন্নয়নকামী দেশের ন্যায় বাংলাদেশের রফতানি পণ্য উপযুক্ত মূল্য পাচ্ছে না। তাই দেশ-বিদেশের মুদ্রাস্ফীতির মোকাবেলায় উৎপাদন বৃদ্ধি, মিতব্যয়িতা ও মুদ্রা সরবরাহ কমিয়ে আনা, ওয়েজ আর্নার স্কিমে পণ্য আমদানি তথা পণ্য সরবরাহ বৃদ্ধি ও সুষ্ঠু বিলি বণ্টনসহ বিভিন্ন ব্যবস্থা গ্রহণের চেষ্টা আমরা করছি। বাজারে ইতোমধ্যেই কোনো কোনো ক্ষেত্রে এর শুভ প্রতিক্রিয়া দেখা দিয়েছে ৷

খাদ্য আমদানি ব্যয় হ্রাসের জন্যও ব্যবস্থা নেয়া হচ্ছে। ঘাটতি পূরণের জন্য অভ্যন্তরীণ খাদ্য সংগ্রহের নীতি আমরা গ্রহণ করেছি- এ কথা আপনারা নিশ্চয়ই জানেন। দেশের খাদ্য দেশে মজুত করে দুঃসময়ে ন্যায্য মূল্যে সরবরাহই এর প্রধান উদ্দেশ্য। কৃষক ভায়েরা এ ব্যাপারে যাতে সরকার নির্ধারিত মূল্য পান এবং কোনো প্রকার হয়রানির সম্মুখীন তাদের না হতে হয় তার প্রতি নজর রাখা হচ্ছে। তাই খাদ্য সংগ্রহ অভিযানকে সাফল্যমণ্ডিত করা প্রতিটি দেশপ্রেমিক নাগরিকের কর্তব্য। বাংলাদেশের অফুরন্ত প্রাকৃতিক গ্যাসের ব্যাপক ব্যবহারের বিষয়টি আমাদের সক্রিয় বিবেচনাধীন। এই পথে আমরা বেশ কিছুটা অগ্রসরও হতে পেরেছি। প্রাকৃতিক গ্যাসের সাহায্যে একাধিক ফার্টিলাইজার ফ্যাক্টরি স্থাপনের উদ্দেশ্যে বিভিন্ন দেশের সঙ্গে আলাপ-আলোচনা আমরা চালিয়ে যাচ্ছি। এই কারখানাসমূহে যে সার উৎপাদন হবে, তা দিয়ে শুধু দেশেই খাদ্য উৎপাদন বৃদ্ধি পাবে না, আমরা তা বিদেশেও রফতানি করতে পারবো। আমাদের দেশের উপকূলীয় এলাকায় তেলের সন্ধান লাভের উজ্জ্বল সম্ভাবনা রয়েছে। তেল অনুসন্ধান ও আহরণের জন্য আমরা ইতোমধ্যেই কয়েকটি বিদেশি তেল কোম্পানির সাথে চুক্তি স্বাক্ষর করেছি।

মুদ্রাস্ফীতির পরেই আসে প্রাকৃতিক বিপর্যয় তথা বন্যার কথা। বন্যা নিয়ন্ত্রণের জন্য দু'টি জিনিসের সবচেয়ে বেশি প্রয়োজন - সময় ও অর্থ পাকিস্তানি শোষকরা ২৫ বৎসরের শাসন ও শোষণে এ ব্যাপারে কিছুই করেনি। বরং বন্যা নিয়ন্ত্রণের নামে বাংলাদেশের কাঁধে চাপিয়ে দিয়ে গেছে। বিরাট ঋণের বোঝা। বাংলাদেশ সরকার বন্যা নিয়ন্ত্রণের জন্য দীর্ঘ ও স্বল্পমেয়াদি ভিত্তিতে চেষ্টা করছেন। আমাদের নতুন প্রতিরোধ সংগ্রামে সর্বশেষ ও সর্বপ্রধান শত্রু

চোরাকারবারী (স্মাগলার), কালোবাজারী, মুনাফাবাজ ও ঘুষখোরের দল। মানুষ যখন অনাহারে মারা যায়, তখনও এইসব নরপশুর দল বাংলার দুঃখী মানুষের মুখের গ্রাস অন্যত্র পাচার করে দিয়ে থাকে। বিদেশ থেকে ধার কর্জ, এমনকি ভিক্ষা করে আনা পণ্য ও বাংলার সম্পদ মজুদের মাধ্যমে এরা মুনাফার পাহাড় গড়ে তোলে। এদের কোনো জাত নেই, নেই কোনো দেশ। এইসব নরপশুদের উৎখাতে আমি আপনাদের সাহায্য ও সহযোগিতা চাই। সরকার ইতোমধ্যেই সামরিক বাহিনীসমূহ নিয়োগের মাধ্যমে সীমান্তে কঠোর ব্যবস্থা নিয়েছেন। কিছুসংখ্যক চোরাচালানীকে গুলি করে হত্যাও করা হয়েছে। চোরাচালান অনেকাংশে বন্ধ করা সম্ভব হয়েছে। সীমান্ত প্রহরায় নিযুক্ত বাহিনীসমূহ ও সরকারি কর্মচারীদের নিয়ে সংসদ সদস্যদের নেতৃত্বে বিভিন্ন স্থানে এই উদ্দেশ্যে গঠন করা হচ্ছে গণকমিটি। চোরাচালান সম্পূর্ণরূপে বন্ধ করতে হলে চাই জনগণের সক্রিয় সহযোগিতা। আমি আশা করি, জনগণ এ কাজে নিশ্চয়ই এগিয়ে আসবেন। এ ব্যাপারে একটা সুখের বিষয় এই যে, ভারত সরকারও চোরাচালান বন্ধের জন্য তাদের এলাকায় যথাসাধ্য চেষ্টা করেছেন।

এখানে মুষ্টিমেয় কিছুসংখ্যক দুষ্কৃতকারীর কথা উল্লেখ না করে আমি পারছি না। রাতের অন্ধকারে সন্ত্রাস সৃষ্টিই তাদের প্রধান উপজীব্য। ৪ জন সংসদ সদস্যসহ তিন হাজার আওয়ামী লীগ নেতা, কর্মী ও নিরীহ গ্রামবাসীকে এদের হাতে প্রাণ দিতে হয়েছে। তারা জনগণের সম্পদ বিনষ্ট করে জনগণের দুঃখ-কষ্ট বৃদ্ধি করতেও দ্বিধা করছে না। সরকার তো দূরের কথা, কোনো শান্তিপ্রিয় নাগরিকই এটা বরদাস্ত করতে পারে না। সন্ত্রাসবাদের মাধ্যমে জনগণের কোনো কল্যাণ বা কোনো সমস্যার সমাধান হয় না। এ পন্থা বিশ্বের বিভিন্ন স্থানে বহু আগেই প্রত্যাখ্যাত হয়েছে। এছাড়াও ক্ষমাপ্রাপ্ত কিছু কিছু লোক দেশে সাম্প্রদায়িকতার বিষবাষ্প ছড়ানোর চেষ্টা করছে। কিন্তু তাদের সে সুযোগ দেয়া হবে না। বাংলার মাটিতে সাম্প্রদায়িকতার স্থান নেই। মুসলমান, হিন্দু, বৌদ্ধ ও খ্রিষ্টান— বাংলাদেশে যারা বসবাস করেন, তারা সকলেই এ দেশের নাগরিক । প্রতিটি ক্ষেত্রে তাঁরা সম-অধিকার ভোগ করবেন।

 

প্রিয় দেশবাসী

বিগত একটি বছরে আন্তর্জাতিক ক্ষেত্রে বাংলাদেশের অনন্য সাফল্য সম্পর্কে আমি বিশেষ কিছু বলতে চাই না। আপনারাই তার বিচার করবেন। শুধু এইটুকু বলব, জাতিসংঘে আজ বাংলাদেশ স্বীয় ন্যায়সঙ্গত মর্যাদার আসনে অধিষ্ঠিত। জোটনিরপেক্ষ শীর্ষ সম্মেলন, ইসলামিক শীর্ষ বৈঠক ও কমনওয়েলথ— সর্বত্র বাংলাদেশ সম্মানিত এবং সমাদৃত। প্রতিবেশী প্রতিটি দেশ, বিশেষ করে নিকটতম প্রতিবেশী ভারত ও বার্মার সঙ্গে আমাদের সম্পর্ক অত্যন্ত হৃদ্যতাপূর্ণ। পাকিস্তানের সঙ্গে সম্পর্ক স্বাভাবিকীকরণের চেষ্টা আমরা করেছি। এমনকি মানবতাবিরোধী জঘন্য অপরাধের জন্য যাদের বিচার হওয়ার কথা ছিল, সেইসব যুদ্ধাপরাধীকেও আমরা মার্জনা করে দিয়েছি। বাংলার মানুষের এ বদান্যতা ও ঔদার্য ইতিহাসে স্বর্ণাক্ষরে লেখা থাকবে। সাবেক পাকিস্তানের সম্পদের ন্যায়সঙ্গত বাটোয়ারা এবং বাংলাদেশে অবস্থানরত পাকিস্তানি নাগরিকদের ফিরিয়ে নেয়া পাকিস্তানের কর্তব্য। কিন্তু দুঃখের বিষয়, পাকিস্তান এ ব্যাপারে এগিয়ে আসছে না।

আরব ভাইদের সাথে সম্পর্কের ক্ষেত্রে উন্মোচিত হয়েছে সম্ভাবনাময় এক নতুন দিগন্ত। দুর্দিনে তাঁরা আমাদের পাশে এসে দাঁড়িয়েছেন। বিশেষ করে সাম্প্রতিক সর্বনাশা বন্যার সময় তারা যে সাহায্যের হাত বাড়িয়ে দিয়েছেন, তার জন্য আমরা কৃতজ্ঞ।

আন্তর্জাতিক পর্যায়ে শুরু থেকেই বাংলাদেশ শান্তিপূর্ণ সহঅবস্থান; শোষিত, নির্যাতিত মানুষের সাথে একাত্মতা ও কারো প্রতি বৈরিতা নয়, সকলের সাথে বন্ধুত্বের যে নীতি অনুসরণ করে আসছে, আজ তা বিশ্বব্যাপী স্বীকৃত | সংগ্রামী ভায়েরা আমার

একটি কথা আমি প্রায়ই বলে থাকি। আজও বলছি- সোনার বাংলা গড়তে হলে সোনার মানুষ চাই। শোষিত, নির্যাতিত ও লুণ্ঠিত বাংলাদেশের সমাজদেহে সমস্যার অন্ত নেই। এই সমস্যার জটগুলিকে খুলে সুখী ও সমৃদ্ধিশালী দেশ গড়তে হলে কঠোর পরিশ্রমের মধ্যে উৎপাদন বাড়াতে হবে। কিন্তু একটি কথা ভুলে গেলে চলবে না— চরিত্রের পরিবর্তন না হলে এ অভাগা দেশের ভাগ্য ফেরানো যাবে কি-না সন্দেহ। স্বজনপ্রীতি, দুর্নীতি ও আত্মপ্রবঞ্চনার ঊর্ধ্বে থেকে আমাদের সকলকে আত্ম-সমালোচনা, আত্মসংযম এবং আত্মশুদ্ধি করতে হবে। মনে রাখতে হবে, আপনি আপনার কর্তব্য দেশের ও দেশের জনগণের প্রতি কতটা পালন করেছেন, সেটাই বড় কথা।

আমি জানি, নিত্যপ্রয়োজনীয় প্রায় প্রতিটি জিনিসের অসম্ভব মূল্য বৃদ্ধিতে আপনারা কী নিদারুণ কষ্ট পাচ্ছেন। বিশেষ করে সীমাবদ্ধ আয়ের লোকদের দুঃখ-কষ্টে আমি অত্যন্ত ব্যথিত। আমাদের ঐকান্তিক চেষ্টা সত্ত্বেও কয়েক হাজার লোককে আমরা অনাহারের কবল থেকে বাঁচাতে পারিনি— এ সত্য স্বীকার করতে আমার কোনো লজ্জা নেই। কারণ আমি জানি, সীমিত সম্পদ সত্ত্বেও একমাত্র আমরাই তখন এসব হতভাগ্য মানুষের পাশে দাঁড়িয়েছিলাম। সামান্য যা কিছু পেয়েছি, তাই নিয়ে এদের সেবায় এগিয়ে গিয়েছি। কিছুসংখ্যক ভাববিলাসীর ন্যায় বক্তৃতা-বিবৃতির ঝড় তুলেই ক্ষান্ত হইনি। খাদ্য উৎপাদন বাড়িয়ে অনাহারে মৃত্যুর পুনরাবৃত্তি রোধ করার সুকঠিন চ্যালেঞ্জ আমাদের গ্রহণ করতে হবে।

ভায়েরা আমার, জীবন ধারণের দুঃসহ সংগ্রামে অতীতের ন্যায় এবারেও আমি আপনাদের পাশে রয়েছি, ভবিষ্যতেও থাকব ।

আমাদের আজকের এই দুঃখ-কষ্ট যে নিতান্ত সাময়িক— সে সম্পর্কে আমি সুনিশ্চিত। এই বাংলায় সম্পদের কোনো অভাব নেই। কিন্তু তার সদ্ব্যবহারের জন্য সময়ের প্রয়োজন। আমরা যদি বাংলার এ সম্পদ বাংলার মাটিতে রাখতে পারি, সমাজতান্ত্রিক বিলি-বণ্টন ব্যবস্থা সুনিশ্চিত করতে পারি এবং সকলে মিলে কঠোর পরিশ্রম করে কলে-কারখানায়, ক্ষেতে খামারে উৎপাদন বাড়াতে পারি, তবে ইন্‌শাল্লাহ আমাদের ভাবী বংশধরদের শোষণমুক্ত সুখী ও সমৃদ্ধিশালী এক ভবিষ্যৎ আমরা উপহার দিতে পারবো। আসুন, ১৬ ডিসেম্বরের এই পবিত্র জাতীয় দিবসে আমরা সেই শপথ গ্রহণ

করি।



খোদা হাফেজ

জয় বাংলা।



সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা

আমরা চাই শোষিতের গণতন্ত্র, আমরা চাই না শোষকের গণতন্ত্র, এটা পরিষ্কার। ১৯৭৫ সালের ২৬ মার্চ বঙ্গবন্ধু কর্তৃক সোহরাওয়ার্দী উদ্যানের জনসভায় দ্বিতীয় বিপ্লবের কর্মসূচি ঘোষণা

﻿আমার ভাই ও বোনেরা,

আজ ২৬ মার্চ, ১৯৭৫ সাল। একাত্তরের ২৫ মার্চ রাতে পাকিস্তানি হানাদার বাহিনী বাংলার মানুষকে আক্রমণ করেছিল। হাজার হাজার লাখ লাখ লোককে হত্যা করেছিল। সেদিন রাতে বিডিআর-এর ক্যাম্পে পুলিশ ক্যাম্পে, আমার বাড়িতে ও বিশ্ববিদ্যালয়ে এবং চারিদিকে আক্রমণ চালায় ও নিরস্ত্র মানুষের ওপর ঝাঁপিয়ে পড়ে পাশবিক শক্তি নিয়ে। বাংলার মানুষকে আমি ডাক দিয়েছিলাম। ৭ মার্চ আমি তাদের প্রস্তুত করে দিয়েছিলাম। যখন দেখলাম আক্রমণ শুরু হয়ে গেছে, সে মুহূর্তে আবার আমি ডাক দিয়েছিলাম যে আর নয় মোকাবেলা কর। বাংলার মানুষ যে যেখানে আছ, যার যা কিছু আছে তাই নিয়ে শত্রুদের মোকাবেলা কর। বাংলার মাটি থেকে শত্রুকে উৎখাত করতে হবে। বাংলাদেশের মানুষকে স্বাধীন করতে হবে। বাংলাদেশের সাড়ে সাত কোটি মানুষকে দাবিয়ে রাখতে পারবে না।দুনিয়ার মানুষের কাছে আমি সাহায্য চেয়েছিলাম। আমার সামরিক বাহিনীতে যারা বাঙালি ছিল, আমার বিডিআর, আমার পুলিশ, আমার ছাত্র, যুবক ও কৃষকদের আমি আহ্বান করেছিলাম। বাংলার মানুষ রক্ত দিয়ে মোকাবেলা করেছিল। ৩০ লক্ষ লোক শহিদ হয়েছিল। লক্ষ লক্ষ মা-বোন ইজ্জত হারিয়েছিল, শত শত বুদ্ধিজীবীকে হত্যা করা হয়েছিল। দুনিয়ার জঘন্যতম ইতিহাস সৃষ্টি করেছিল পাকিস্তানি শোষক শ্রেণি। দুনিয়ার ইতিহাসে এত রক্ত স্বাধীনতার জন্যে কোনো দেশ দেয় নাই, যা বাংলার মানুষ দিয়েছে। শুধু তাই নয়, তারা এমনভাবে পঙ্কিলতা শুরু করল, যা কিছু ছিল ধ্বংস করতে আরম্ভ করেছিল। ভারতে আমার এক কোটি লোক আশ্রয় নিয়েছিল, তার জন্যে আমরা নিশ্চয়ই কৃতজ্ঞতা জ্ঞাপন করব। আমি তাদের স্মরণ করি। খোদার কাছে মাগফেরাত কামনা করি, যারা এ দেশের স্বাধীনতার জন্যে জীবন দিয়েছে, আত্মাহুতি দিয়েছে। আমি তাদের কথা স্মারণ করব যে সকল মুক্তিবাহিনীর ছেলে, যেসব মা-বোনেরা আমার যে কর্মী বাহিনী যারা আত্মাহুতি দিয়েছিল, শহিদ হয়েছিল স্বাধীনতা সংগ্রামে। এদেশ তাদের সশ্রদ্ধচিত্তে স্মরণ করে। আজ আমি স্মরণ করি ভারতীয় সেনাবাহিনীর যারা জীবন দিয়েছিল বাংলার মাটিতে। তাদের কথাও আমি স্মরণ করি।



একটা কথা। আপনাদের মনে আছে, তারা যাবার পূর্বে ১৩, ১৪, ১৫ তারিখে ১৬ ডিসেম্বরের আগে, কারফিউ দিয়ে ঢাকা এবং অন্যান্য জায়গায় আমার বুদ্ধিজীবীদের হত্যা করেছিল। উদ্দেশ্য ছিল এই যে, বুদ্ধিজীবীদের হত্যা করব, সম্পদ ধ্বংস করব, বাঙালি স্বাধীনতা পেলেও এই স্বাধীনতা রাখতে পারবে না। ইনশাল্লাহ বাংলার স্বাধীনতা রক্ষা হয়েছে। বাংলার লোক স্বাধীন হয়েছে। বাংলার পতাকা আজ দুনিয়ায় উড়ে। বাংলাদেশ আজ জাতিসংঘের সদস্য। বাংলাদেশ আজ জোটনিরপেক্ষ গোষ্ঠীর সদস্য, কমনওয়েলথ-এর সদস্য, ইসলামি সামিট (summit)-এর সদস্য। বাংলাদেশ দুনিয়ায় এসেছে, বাংলাদেশ থাকবে, কেউ একে ধ্বংস করতে পারবে না। ভায়েরা, বোনেরা আমার, আমরা চেষ্টা করেছিলাম, কিন্তু একটা ওয়াদা আমি রাখতে পারি নাই। জীবনে যে ওয়াদা আমি করেছি জীবন দিয়ে হলেও সে ওয়াদা আমি পালন করি, আমরা কো-একজিস্টেনসে (co-existence) বিশ্বাস করি। আমরা বিশ্বশান্তিতে বিশ্বাস করি। আমরা ভেবেছিলাম, পাকিস্তানিরা নিশ্চয়ই দুঃখিত হবে, আমার সম্পদ ফেরত দেবে। আমি ওয়াদা করেছিলাম, তাদের বিচার করব। এই ওয়াদা আপনাদের পক্ষ থেকে খেলাফ করেছি, তাদের আমি বিচার করিনি। আমি ছেড়ে দিয়েছি এ জন্যে যে, এশিয়ায় দুনিয়ায় আমি বন্ধুত্ব চেয়েছিলাম। দুঃখের বিষয়, পাকিস্তানিরা আমার সম্পদ এক পয়সাও দিল না, আমার বৈদেশিক মুদ্রার কোনো অংশ আমাকে দিল না। আমার গোল্ড রিজার্ভের কোনো অংশ আমাকে দিল না। একখানা জাহাজও আমাকে দিল না। একখানা প্লেনও আমাকে দিল না। কেন্দ্রীয় সরকারের সম্পদ এক পয়সাও আমাকে দিল না এবং যাবার বেলায় পোর্ট ধ্বংস করল, রাস্তা ধ্বংস করল, রেলওয়ে ধ্বংস করল, জাহাজ ডুবিয়ে দিল। শেষ পর্যন্ত কারেন্সি নোট জ্বালিয়ে বাংলাদেশকে ধ্বংস করতে চেয়েছিল। পাকিস্তানিরা মনে করেছিল। যে, বাংলাদেশকে যদি অর্থনৈতিকভাবে পঙ্গু করতে পারে তাহলে



বাংলাদেশের মানুষকে আমরা দেখাতে পারব যে- তোমরা কী করেছ।

ভুট্টো সাহেব বক্তৃতা করেন। আমি তাকে সম্বর্ধনা দিয়েছিলাম লাহোরে আমাকে সম্বর্ধনা দেয়া হয়েছিল বলে। ভুট্টো সাহেব বলেন, বাংলাদেশের অবস্থা কী? ভুট্টো সাহেবকে আমি জিজ্ঞাসা করি, ফ্রন্টিয়ারের পাঠানদের অবস্থা কী? ভুট্টো সাহেবকে জিজ্ঞাসা করি, বেলুচিস্তানের মানুষের অবস্থা কী? অ্যারোপ্লেন দিয়ে গুলি করে মানুষ হত্যা করছেন। সিন্ধুর মানুষের অবস্থা কী? ঘর সামলান বন্ধু, ঘর সামলান। নিজের কথা চিন্তা করুন, পরের জন্য চিন্তা করবেন না। পরের সম্পদ লুট করে খেয়ে বড় বড় কথা বলা যায়। আমার সম্পদ ফেরত না দেওয়া পর্যন্ত তোমার সঙ্গে আমার বন্ধুত্ব হতে পারে না। তোমরা আমার কী করেছ? আমি সবার বন্ধুত্ব কামনা করি। পাকিস্তানের জনগণের বিরুদ্ধে আমার কিছু বলার নেই, কিন্তু আমার সম্পদ তাকে দিতে হবে। আমি দুনিয়ার প্রত্যেক রাষ্ট্রের সঙ্গে বন্ধুত্ব করতে চাই, কারোর সঙ্গে দুশমনি করতে চাই না। সকলের সাথে বন্ধুত্ব করে আমি শান্তি চাই। আমার মানুষ দুঃখী, আমার মানুষ না খেয়ে কষ্ট পায়। আমি যখন বাংলাদেশ সরকার পেলাম, যখন জেল থেকে বের হয়ে আসলাম, তখন আমি শুধু বাংলাদেশের সাড়ে সাত কোটি মানুষই পেলাম। ব্যাংকে আমাদের বৈদেশিক মুদ্রা ছিল না। আমাদের গোল্ড রিজার্ভ ছিল না। শুধু কাগজ নিয়ে আমরা সাড়ে সাত কোটি লোকের সরকার শুরু করলাম। আমাদের গুদামে খাবার ছিল না। গত তিন-চার বছরে না হলেও বিদেশ থেকে ২২ কোটি মণ খাবার বাংলাদেশে আনতে হয়েছে। ২২শ' কোটি টাকার মতো বিদেশ থেকে হেল্প আমরা পেয়েছি। সে জন্যে যারা আমাদের সাহায্য করছেন সে সমস্ত বন্ধুরাষ্ট্রকে আমরা ধন্যবাদ জানাই। কিন্তু আর একটি কথা। অনেকে প্রশ্ন করেন— আমরা কী করেছি? আমরা যখন ক্ষমতায় আসলাম, দেশের ভার নিলাম তখন দেশের রাস্তাঘাট যে অবস্থায় পেলাম তাকে রিপেয়ার করার চেষ্টা করলাম। সেনাবাহিনী নাই। প্রায় ধ্বংস করে গেছে, পুলিশ বাহিনীর রাজারবাগ জ্বালিয়ে দিয়েছিল। সেই খারাপ অবস্থা থেকে ভালো করতে কী করি নাই? আমরা জাতীয় সরকার গঠন করলাম। আমাদের এখানে জাতীয় সরকার ছিল না, আমার ডিফেন্স ডিপার্টমেন্ট ছিল না, বৈদেশিক ডিপার্টমেন্ট ছিল না, প্লানিং ডিপার্টমেন্ট ছিল না। এখানে কিছুই ছিল না। তার মধ্যে আমাদের জাতীয় সরকার গঠন করতে হলো। যারা শুধু কথা বলেন তারা বুকে হাত দিয়ে চিন্তা করে বলনু, আমরা কী করেছি। এক কোটি লোককে ঘর-বাড়ি দিয়েছিল। রাষ্ট্রের লোককে খাওয়ানোর জন্য বিদেশ থেকে খাবার আনতে হয়েছে। পোর্টগুলোকে অচল থেকে সচল করতে হয়েছে। দুনিয়ার বিভিন্ন জায়গা থেকে ২২ কোটি মণ খাবার এনে বাংলার গ্রামে গ্রামে দিয়ে বাংলার মানুষকে বাঁচাতে হয়েছে।



তাই আজ কথা আছে। আমি মানুষকে বললাম, আমার ভাইদের বললাম, মুক্তিবাহিনীর ছেলেদের বললাম, তোমাদের অস্ত্র জমা দাও। তারা অস্ত্র জমা দিল। কিন্তু একদল লোক আমার জানা আছে, যাদের পাকিস্তান অস্ত্র দিয়ে গিয়েছিল তারা অস্ত্র জমা দেয়নি। তারা এসব অস্ত্র দিয়ে নিরপরাধ লোককে হত্যা করতে আরম্ভ করল। এমনকি পাঁচজন পার্লামেন্টের সদস্যকেও তারা হত্যা করল। তবুও আমি শাসনতন্ত্র দিয়ে নির্বাচন দিলাম। কিন্তু যদি বাংলার জনগণ নির্বাচনে আমাকেই ভোট দেয়, সে জন্যে দোষ আমার নয়। ৩১৫ জন সদস্যের মধ্যে ৩০৭ সিট বাংলার মানুষ আমাকে দিলেন। কিন্তু একদল লোক বলে, কেন জনগণ আমাকে ক্ষমতা দিল? কোনো দিন কোনো দেশে সশস্ত্র বিপ্লবের মাধ্যমে ক্ষমতা দখল করে কেউ কাউকে এভাবে অধিকার দেয় না। কিন্তু অধিকার ভোগ করতে হলে তার জন্য যে রেসপনসিবিলিটি আছে সেটা তারা ভুলে গেলেন। আমি বললাম, তোমরা অপজিশন সৃষ্টি করো, সৃষ্টি করল। বক্তৃতা করতে আরম্ভ করল। অন্ধকারে মানুষ হত্যা করতে আরম্ভ করল। দরকার হলে অস্ত্র দিয়ে আমাদের মোকাবেলা করতে চায়। অস্ত্রের হুমকি দেয়া হলো। মানুষ হত্যা থেকে আরম্ভ করে রেললাইন ধ্বংস করে, ফারটিলাইজার ফ্যাক্টরি ধ্বংস করে, জাহাজ ডুবিয়ে দিয়ে এমন সৃষ্টি করল যাতে বিদেশি এজেন্টরা যারা দেশের মধ্যে আছে তারা সুযোগ পেয়ে গেল। আমাদের কর্তব্য মানুষকে বাঁচানো। চারদিকে হাহাকার, স্বাধীনতা পাবার সঙ্গে সঙ্গে সমস্ত দুনিয়ার জিনিসের দাম আস্তে আস্তে বেড়ে গেল। সমস্ত দুনিয়া থেকে আমাদের কিনতে হয়। খাবার কিনতে হয়, কাপড় কিনতে হয়, ওষুধ কিনতে হয়, তেল কিনতে হয়। আমরা তো কলোনি ছিলাম, দু'শো বছরে ইংরেজদের কলোনি ছিলাম, ২৫ বছর পাকিস্তানের কলোনি ছিলাম। আমাদের তো সবকিছুই বিদেশ থেকে কিনতে হয়। কিন্তু তার পরেও বাংলার জনগণ কষ্ট স্বীকার করে কাজ করতে আরম্ভ করেছেন। কিন্তু তারা এগুবার দেয় না, কাজ করতে দেয় না। আর একদল বিদেশে সুযোগ পেল, তারা বিদেশ থেকে অর্থ এনে বাংলার মাটিতে বিশৃঙ্খলা সৃষ্টি করল। স্বাধীনতাকে নস্যাৎ করার চেষ্টা করল। আজ এদিনে কেন বলছি এ কথা? অনেক বলেছি, এত বলার দরকার ছিল না। কিন্তু আমার চোখের সামনে মানুষের মুখ ভাসে, আমার দেশের মানুষের রক্ত আমার চোখের সামনে ভাসে। আমারই মানুষেরই আত্মা আমার চোখের সামনে সে সমস্ত শহিদ ভাইরা ভাসে যারা ফুলের মতো ঝরে গেল, শহিদ হলো। তাদের আত্মার কাছে, রোজ কিয়ামতে কী জবাব দিব— 'আমরা রক্ত দিয়ে দেশ স্বাধীন করলাম, তোমরা স্বাধীনতা নস্যাৎ করেছ, তোমরা রক্ষা করতে পার নাই।'

কেন সিস্টেম পরিবর্তন করলাম? সিস্টেম পরিবর্তন করেছি দুঃখী মানুষের মুখে হাসি ফোটাবার জন্য। সিস্টেম পরিবর্তন করেছি শৃঙ্খলা ফিরিয়ে আনবার জন্য। একথা হলো এমন অবস্থা সৃষ্টি হয়েছে যে, অফিসে যেয়ে ব্যাংক থেকে টাকা নিয়ে যায়, সাইন করিয়ে নেয়, ফ্রি-স্টাইল। ফ্যাক্টরিতে যেয়ে কাজ না করে টাকা দাবি করে। সাইন করিয়ে নেয়। যেন দেশে সরকার নাই। শ্লোগান হলো- বঙ্গবন্ধু কঠোর হও। বঙ্গবন্ধু কঠোর হবে। কঠোর ছিল, কঠোর আছে। কিন্তু দেখলাম, চেষ্টা করলাম। এত রক্ত, এত ব্যথা, দুঃখ— দেখি কী হয়, পারি কি-না। আবদার করলাম। আবেদন করলাম, অনুরোধ করলাম, রিকোয়েস্ট করলাম, কামনা করলাম। চোরা নাহি শুনে ধর্মের কাহিনী।

ভায়েরা, বোনেরা আমার, আজকে যে সিস্টেম করেছি তার আগেও ক্ষমতা বঙ্গবন্ধুর কম ছিল না। আমি বিশ্বাস করি না ক্ষমতা বন্দুকের নলে। আমি বিশ্বাস করি, ক্ষমতা বাংলার জনগণের কাছে। জনগণ যেদিন বলবে, ‘বঙ্গবন্ধু ছেড়ে দাও' বঙ্গবন্ধু একদিনও রাষ্ট্রপতি, একদিনও প্রধানমন্ত্রী থাকবে না। বঙ্গবন্ধু ক্ষমতার জন্য রাজনীতি করে নাই। বঙ্গবন্ধু রাজনীতি করেছে দুঃখী মানুষকে ভালোবেসে। বঙ্গবন্ধু রাজনীতি করেছে শোষণহীন সমাজ কায়েম করার জন্য।



দুঃখের বিষয়, তারা রাতের অন্ধকারে পাঁচজন পার্লামেন্ট সদস্যকে হত্যা করেছে, তিন/চার হাজারের মতো কর্মীকে হত্যা করেছে। আরেক দল দুর্নীতিবাজ টাকা-টাকা, পয়সা-পয়সা করে পাগল হয়ে গেছে। তবে যেখানে খালি দুর্নীতি ছিল, গত দুই মাসের মধ্যে সেখানে ইনশাল্লাহ কিছুটা অবস্থা ইম্প্রুভ করেছে। দুর্নীতি বন্ধ করার জন্য আজকে কিছু করা হয়েছে । হঁ্যা, প্রেসিডেন্সিয়াল ফর্ম অব গভর্নমেন্ট করেছি। জনগণ প্রেসিডেন্ট নির্বাচন করবেন। পার্লামেন্ট থাকবে। পার্লামেন্টের নির্বাচনে একজন দুইজন তিনজনকে নমিনেশন দেয়া হবে। জনগণ বাছবে কে ভালো কে মন্দ ৷ আমরা চাই শোষিতের গণতন্ত্র, আমরা চাই না শোষকের গণতন্ত্র— এটা পরিষ্কার।



আমি প্রোগ্রাম দিয়েছি। আজকে আমাদের সামনে কাজ কী? আজকে আমাদের সামনে অনেক কাজ। আমি সকলকে অনুরোধ করব, আপনারা মনে কিছু করবেন না, আমার কিছু উচিত কথা কইতে হবে। কারণ আমি কোনোদিন ক্ষমতার জন্য রাজনীতি করি নাই। সত্য কথা বলার অভ্যাস আমার আছে। মিথ্যা বলার অভ্যাস আমার নেই। কিন্তু কিছুটা অপ্রিয় কথা বলবো। বন্যা হলো মানুষ না খেয়ে কষ্ট পেল, হাজার হাজার লোক না খেয়ে মরে গেল। দুনিয়া থেকে ভিক্ষা করে আনালাম। ৫,৭০০ (পাঁচ) হাজার সাতশ) লঙ্গরখানা খুললাম মানুষকে বাঁচাবার জন্য। সাহায্য নিয়েছি মানুষকে বাঁচাবার জন্য। আমি চেয়েছিলাম স্বাধীনতা? কী স্বাধীনতা? আপনাদের মনে আছে, আমার কথার মধ্যে দুইটা কথা ছিল। রাজনৈতিক স্বাধীনতা ব্যর্থ হবে, যদি অর্থনৈতিক স্বাধীনতা না আসে। যদি দুঃখী মানুষ পেট ভরে ভাত খেতে না পারে, কাপড় পরতে না পারে, বেকার সমস্যা দূর না হয়, তা হলে মানুষের জীবনে শান্তি ফিরে আসতে পারে না। আজ কে দুর্নীতিবাজ? যে ফাঁকি দেয় সে দুর্নীতিবাজ। যে ঘুষ খায় সে দুর্নীতিবাজ। যে স্মাগলিং করে সে দুর্নীতিবাজ। যে ব্ল্যাক মার্কেটিং করে সে দুর্নীতিবাজ। যে হোর্ড করে সে দুর্নীতিবাজ। যারা কর্তব্য পালন করে না তারা দুর্নীতিবাজ। যারা বিবেকের বিরুদ্ধে কাজ করে তারাও দুর্নীতিবাজ। যারা বিদেশের কাছে দেশকে বিক্রি করে, তারাও দুর্নীতিবাজ। এই দুর্নীতিবাজদের বিরুদ্ধে আমাদের সংগ্রাম শুরু করতে হবে। আমি কেন ডাক দিয়েছি? এই ঘুণ ধরা ইংরেজ আমলের, পাকিস্তানি আমলের যে শাসন ব্যবস্থা, তা চলতে পারে না। একে নতুন করে ঢেলে সেজে গড়তে হবে। তাহলে দেশের মঙ্গল আসতে পারে, না হলে আসতে পারে না। আমি তিন বছর দেখেছি। দেখে-শুনে আমি আমার স্থির বিশ্বাসে পৌঁছেছি। এবং তাই জনগণকে পৌঁছিয়ে দিতে হবে শাসনতন্ত্রের মর্মকথা ।



আজকে জানি, আপনাদের কষ্ট হচ্ছে। আমি জানি না খেয়ে কষ্ট পাচ্ছেন। আমার চেয়ে অধিক কে জানতে পারে? বাংলার কোন থানায় আমি ঘুরি নাই! বাংলার কোন জায়গাই আমি যাই নাই! বাংলার মানুষকে আমার মতো কে ভালো করে জানে! আপনারা দুঃখ পান, না খেয়ে কষ্ট পাচ্ছেন, আপনাদের গায়ে কাপড় নাই, আপনাদের শিক্ষা দিতে পারছি না। কিন্তু সবচেয়ে বড় জিনিস খাদ্য।


 

দুর্নীতিবাজদের খতম করুন

একটা কথা বলি আপনাদের কাছে- সরকারি আইন করে কোনোদিন দুর্নীতিবাজদের দমন করা সম্ভব নয় জনগণের সমর্থন ছাড়া। আজকে আমার একমাত্র অনুরোধ আপনাদের কাছে, সেটা হলো এই আমি বলেছিলাম, ঘরে ঘরে দুর্গ গড়ে জেহাদ করতে হবে, যুদ্ধ করতে হবে শত্রুর বিরুদ্ধে। আজকে আমি বলবো বাংলার জনগণকে, এক নম্বর কাজ হবে, দুর্নীতিবাজদের বাংলার মাটি থেকে উৎখাত করতে হবে। আমি আপনাদের সাহায্য করতে চাই। কেমন করে করতে হবে। আইন চালাবো, ক্ষমা করব না। যাকে পাবো ছাড়ব না। একটা কাজ আপনাদের করতে হবে। গণআন্দোলন করতে হবে। আমি গ্রামে গ্রামে নামব। এমন আন্দোলন করতে হবে, যে ঘুষখোর, যে দুর্নীতিবাজ, যে মুনাফাখোর, যে আমার জিনিস বিদেশে চোরাচালনে দেয় তাদের সামাজিক বয়কট করতে হবে। একথা মনে রাখতে হবে। গ্রামে গ্রামে মিটিং করে দেখাতে হবে, কোথায় ঐ চোর, ঐ ব্লাক মার্কেটিয়ার, ঐ ঘুষখোর। ভয় নাই, কোনো ভয় নাই, আমি আছি। ইনশাআল্লাহ আপনাদের উপর অত্যাচার করতে দিব না। কিন্তু আপনাদের গ্রামে গ্রামে আন্দোলন করতে হবে। আন্দোলন করতে পারে কে? ছাত্র ভাইরা পারে। পারে কে? যুবক ভাইরা পারে। পারে কে? বুদ্ধিজীবীরা পারে। পারে কে? জনগণ পারে। আপনারা সংঘবদ্ধ হোন। ঘরে ঘরে আপনাদের দুর্গ গড়তে হবে। সে দুর্গ গড়তে হবে দুর্নীতিবাজদের খতম করার জন্য, বাংলাদেশের দুঃখী মানুষের দুঃখ মোচন করার জন্য। এই দুর্নীতিবাজদের যদি খতম করতে পারেন তা হলে বাংলাদেশের মানুষের শতকরা ২৫ থেকে ৩০ ভাগ দুঃখ চলে যাবে। এত চোরের চোর, এই চোর যে কোথা থেকে পয়দা হয়েছে, তা জানি না! পাকিস্তান সব নিয়ে গিয়েছে, কিন্তু এই চোরা নিয়ে গেলে বাঁচতাম। এই চোর রেখে গিয়েছে। কিছু দালাল গিয়েছে, চোর গেলে বেঁচে যেতাম।

 

 

জমির উৎপাদন বৃদ্ধি করুন

দ্বিতীয় কথা, আপনারা জানেন আমার দেশের এক একর জমিতে যে ফসল হয়, জাপানের এক একর জমিতে তার তিনগুণ বেশি ফসল হয়। কিন্তু আমার জমি দুনিয়ার সেরা জমি। আমি কেন সে জমিতে ডবল ফসল করতে পারব না? দ্বিগুণ করতে পারব না। আমি যদি দ্বিগুণ করতে পারি তাহলে আমাকে খাদ্য কিনতে হবে না। ভিক্ষা করতে হবে না।

 

ভায়েরা আমার, বোনেরা আমার

ভিক্ষুক জাতির ইজ্জত নাই। একটা লোককে আপনারা ভিক্ষা দেন এক টাকা কি আট আনা। তারপর তার দিকে কীভাবে চান, বলেন, ও বেটা ভিক্ষুক, যা বেটা, নিয়ে যা আট আনা পয়সা'। একটা জাতি যখন ভিক্ষুক হয়, মানুষের কাছে হাত পাতে- আমারে খাবার দাও, আমাকে টাকা দাও, সেই জাতির ইজ্জত থাকতে পারে না। আমি সেই ভিক্ষুক জাতির নেতা থাকতে চাই না।



আমি চাই বাংলাদেশের প্রত্যেক কৃষক ভাইয়ের কাছে, যারা সত্যিকার কাজ করে; যারা প্যান্ট পরা, কাপড় পরা ভদ্রলোক তাদের কাছেও চাই— জমিতে যেতে হবে, ডবল ফসল করুন। প্রতিজ্ঞা করুন— আজ থেকে ঐ শহিদদের কথা স্মরণ করে ডবল ফসল করতে হবে। যদি ডবল ফসল করতে পারি, আমাদের অভাব ইনশাআল্লাহ হবে না। ভিক্ষুকের মতো হাত পাততে হবে না। আমি পাগল হয়ে যাই চিন্তা করে। এ বৎসর '৭৫ সালে আমাকে ছয় কোটি মণ খাবার আনতে হবে। কী করে মানুষকে বাঁচাবো? কী করে অন্যান্য জিনিস কিনবো? অন্যান্য বন্ধু রাষ্ট্র সাহায্য দিচ্ছে বলে বেঁচে যাচ্ছি। কিন্তু এভাবে চলতে পারে না। আমাদের স্বয়ংসম্পূর্ণ হয়ে পায়ের উপর দাঁড়াতে হবে জাতি হিসেবে।

 

জনসংখ্যা নিয়ন্ত্রণ করতে হবে

ভায়েরা আমার,

একটা কথা ভুলে গেলে চলবে না, আমাদের প্রত্যেক বছর ৩০ লক্ষ লোক বাড়ে। আমার জায়গা হলো ৫৪ হাজার বর্গমাইল। যদি আমাদের প্রত্যেক বছর ৩০ লক্ষ বাড়ে তাহলে ২৫-৩০ বছরে বাংলায় কোনো জমি থাকবে না চাষ করার জন্য। বাংলার মানুষ বাংলার মানুষের মাংস খাবে। সে জন্য আজকে আমাদের পপুলেশান কন্ট্রোল, ফ্যামিলি প্লানিং করতে হবে। এটা হলো ৩ নম্বর কাজ। এক নম্বর হলো- দুর্নীজিবাজ খতম কর, দুই নম্বর হলো কারখানায়, ক্ষেতে, খামারে প্রোডাকশন বাড়ান; তিন নম্বর হলো— পপুলেশন প্লানিং; চার নম্বর হলো- জাতীয় ঐক্য। জাতীয় ঐক্য গড়ার জন্য একদল করা হয়েছে। যারা বাংলাকে ভালোবাসে, এর আদর্শ বিশ্বাস করে, চারটি রাষ্ট্রীয় আদর্শ মানে সৎপথে চলে তারা সকলেই এই দলের সদস্য হতে পারবেন। যারা বিদেশি এজেন্ট, যারা বহিঃশত্রুর কাছ থেকে পয়সা নেয়, এতে তাদের স্থান নাই। সরকারি কর্মচারীরাও এই দলের সদস্য হতে পারবে। কারণ তারাও এই জাতির একটা অংশ। তাদেরও অধিকার থাকবে এই দলের সদস্য হওয়ার। এই জন্য সকলে যে যেখানে আছি একতাবদ্ধ হয়ে দেশের কাজে লাগতে হবে।

 

জাতীয় দলের ব্রাঞ্চ ভায়েরা, বোনেরা আমার,

এই জাতীয় দলের আপাতত ৫টা ব্রাঞ্চ হবে। একটা শ্রমিক ভাইদের অঙ্গদল, কৃষক ভাইদের একটা, যুবক ভাইদের একটা, ছাত্রদের একটা এবং মহিলাদের একটা। এই ৫টা অঙ্গদল মিলে কৃষক শ্রমিক আওয়ামী লীগ। আমাকে অনেকে বলে, কৃষক শ্রমিক আওয়ামী লীগ হলে আমাদের কী হবে? আমি বলি, আওয়ামী মানে তো জনগণ। ছাত্র, যুবক, শিক্ষিত সমাজ, সরকারি কর্মচারী সকলে মিলে কৃষক শ্রমিক কর্মচারী সকলে মিলে কৃষক শ্রমিক আওয়ামী লীগ।

শিক্ষিত সমাজকে আমি অনুরোধ করব, আমরা কতজন শিক্ষিত লোক? আমরা শতকরা ২০ জন শিক্ষিত লোক। তার মধ্যে সত্যিকার অর্থে আমরা শতকরা পাঁচজন শিক্ষিত। শিক্ষিতদের কাছে আমার একটি প্রশ্ন। আমি যে দুর্নীতির কথা বললাম, আমার কৃষক দুর্নীতিবাজ? না আমার শ্রমিক? না। তাহলে ঘুষ খায় কারা? ব্ল্যাক মার্কেটিং করে কারা? বিদেশি এজেন্ট হয় কারা? বিদেশে টাকা চালান দেয় কারা? হোর্ড করে কারা? এই আমরা শতকরা ৫ জন শিক্ষিত। এই আমাদের মধ্যেই ঘুষখোর, দুর্নীতিবাজ ৷ আমাদের চরিত্রের সংশোধন করতে হবে। আত্মশুদ্ধি করতে হবে। দুর্নীতিবাজ এই শতকরা ৫ জনের মধ্যে, এর বাইরে নয়। শিক্ষিত সমাজকে একটা কথা বলব, আপনার চরিত্রের পরিবর্তন হয় নাই। একজন কৃষক যখন আসে খালি গায়ে লুঙ্গি পরে, আমরা বলব- এই বেটা, কোত্থেকে আইছিস? বাইরে বয়, বাইরে বয়। একজন শ্রমিক যদি আসে, বলি, এখানে দাঁড়া। এই রিকশাওয়ালা, ঐভাবে বসিস না। তাচ্ছিল্যের সঙ্গে কথা বলে। তুচ্ছ করে। এর পরিবর্তন করতে হবে। আপনি চাকরি করেন, আপনার মাইনা দেয় গরিব কৃষক, আপনার মাইনা দেয় ঐ গরিব শ্রমিক। আপনার সংসার চলে ঐ টাকায়। আমরা গাড়ি চড়ি ঐ টাকায়, ওদের সম্মান করে কথা বলুন। ইজ্জত করে কথা বলুন। ওরাই মালিক। ওদের দ্বারাই আপনার সংসার চলে। সরকারি কর্মচারীদের বলি, মনে রেখো— এটা স্বাধীন দেশ। এটা ব্রিটিশের কলোনী নয়, পাকিস্তানের কলোনী নয়। যে লোককে দেখবে তার চেহারাটা তোমার বাবার মতো, তোমার ভায়ের মতো, ওরই পরিশ্রমের পয়সা, ওরাই সম্মান বেশি পাবে। কারণ ওরা নিজেই কামাই করে খায়। একটা কথা আমি জিজ্ঞাসা করি কিছু মনে করবেন না, আমাদের লেখাপড়া শিখিয়েছে কে? ডাক্তারি পাস করায় কে? ইঞ্জিনিয়ারিং পাস করায় কে? সায়েন্স পাস করায় কে? বৈজ্ঞানিক করে কে? অফিসার করে কে? কার টাকায়?

বাংলার দুঃখী জনগণের টাকায়। একজন ডাক্তার হতে সোয়া লাখ টাকার মতো খরচ পড়ে। একজন ইঞ্জিনিয়ার করতে এক লাখ হতে সোয়া লাখ টাকার মতো খরচ পড়ে। বাংলার জনগণ গরিব। কিন্তু এরাই ইঞ্জিনিয়ার বানাতে টাকা দেয়, মেডিকেলের টাকা দেয় একটা অংশ। আপনাদের কাছে আমার জিজ্ঞাসা, শিক্ষিত ভাইদের, যে আপনার লেখা পড়ার খরচ দিয়েছে তা শুধু আপনার সংসার দেখার জন্য নয়। আপনার ছেলে-মেয়েদের দেখার জন্য। দিয়েছে তাদের জন্য আপনি কাজ করবেন, তাদের সেবা করবেন বলে। তাদের আপনি কী দিয়েছেন? কী ফেরত দিয়েছেন, কতটুকু দিচ্ছেন? তার টাকায় ইঞ্জিনিয়ার সাহেব, তার টাকায় ডাক্তার সাহেব, তার টাকায় অফিসার সাহেব, তার টাকায় রাজনীতিবিদ সাহেব, তার টাকায় মেম্বার সাহেব, তার টাকায় সব সাহেব। আপনি দিচ্ছেন কী? কী ফেরত দিচ্ছেন? আত্মসমালোচনা করেন, বক্তৃতা করে লাভ নাই। রাতের অন্ধকারে খবরের কাগজের কাগজ ব্লাকমার্কেটিং করে সকাল বেলা বড় বড় কথা লেখার দাম নাই। হোটেল ইন্টারকন্টিনেন্টালের মদ খেয়ে অনেস্টির কথা বলার দাম নাই। আত্মসমালোচনা করুন, আত্মশুদ্ধি করুন। তাহলেই হবেন মানুষ। এই যে কা হয়েছে সমাজের! সমাজ ব্যবস্থায় যেন ঘুণ ধরে গেছে। এই সমাজের প্রতি চরম আঘাত করতে চাই. যে আঘাত করেছিলাম পাকিস্তানিদের। সে আঘাত করতে চাই এই ঘুণে ধরা সমাজ ব্যবস্থাকে। আমি আপনাদের সমর্থন চাই। আমি জানি, আপনাদের সমর্থন আছে। কিন্তু একটা কথা, এই যে নতুন সিস্টেমে যেতে চাচ্ছি আমি, গ্রামে গ্রামে বহুমুখী কো-অপারেটিভ করা হবে। ভুল করবেন না। আমি আপনাদের জমি নেব না। ভয় পাবেন না। যে জমি নিয়ে যাব তা নয়। পাঁচ বছরের প্ল্যান-এ বাংলাদেশের ৬৫ হাজার গ্রামে কো-অপারেটিভ হবে। প্রত্যেকটি গ্রামে গ্রামে এই কো-অপারেটিভ-এ জমির মালিকের জমি থাকবে। কিন্তু তার অংশ যে বেকার প্রত্যেকটি মানুষ যে মানুষ কাজ করতে পারে তাকে কো-অপারেটিভের সদস্য হতে হবে। এগুলো বহুমুখী কো অপারেটিভ হবে। পয়সা যাবে তাদের কাছে, ফার্টিলাইজার যাবে তাদের কাছে, টেস্ট রিলিফ যাবে তাদের কাছে, ওয়ার্কার্স প্রোগ্রাম যাবে তাদের কাছে। আস্তে আস্তে ইউনিয়ন কাউন্সিল টাউটদেরকে বিদায় দেয়া হবে। তা না হলে দেশকে বাঁচানো যাবে না। এই জন্যই ভিলেজ কো-অপারেটিভ হবে। আমি ঘোষণা করছি আজকে যে, পাঁচ বছরের প্লানে প্রত্যেকটি গ্রামে পাঁচ শত থেকে হাজার ফ্যামিলি পর্যন্ত নিয়ে কম্পালসারী কো-অপারেটিভ হবে।



আপনার জমির ফসল আপনি নেবেন, অংশ যাবে কো-অপারেটিভের হাতে, অংশ যাবে গভর্নমেন্টের হাতে। দ্বিতীয়, থানায় থানায় একটি করে কাউন্সিল হবে। এই কাউন্সিলে রাজনৈতিক কর্মী, সরকারি কর্মচারী যেই হয় একজন তার চেয়ারম্যান হবেন। এই থানা কাউন্সিলে থাকবে বিভিন্ন ডিপার্টমেন্টের সরকারি কর্মচারী। তার মধ্যে আমাদের কৃষক শ্রমিক আওয়ামী লীগের প্রতিনিধি থাকবে, যুবক প্রতিনিধি থাকবে, কৃষক প্রতিনিধি থাকবে- তারাই থানাকে চালাবে। আর জেলা থাকবে না, সমস্ত মহকুমা জেলা হয়ে যাবে। সেই মহকুমায় একটি করে অ্যাডমিনিস্ট্রেটিভ কাউন্সিল হবে। তার চেয়ারম্যান থাকবে। সব কর্মচারী একসঙ্গে তার মধ্যে থাকবে।এর মধ্যে পিপলস রিপ্রেজেনটেশন থাকবে। পার্টি রিপ্রেজেনটেশন থাকবে। সেখানে তারা সরকার চালাবেন- এইভাবে আমি একটা সিস্টেমের চিন্তা করছি এবং করবো বলে ইনশাল্লাহ আমি ঠিক করেছি। আপনাদের সাহায্য ও সহানুভূতি চাই ।

 

ভাই ও বোনেরা আমার

আজকে একটা কথা বলি। আমি জানি শ্রমিক ভায়েরা, আপনাদের কষ্ট আছে ৷ এত কষ্ট, আমি জানি। তা আমি ভুলতে পারছি না। বিশেষ করে ফিক্সড ইনকাম গ্রুপের কষ্টের সীমা নাই। কিন্তু কোথা থেকে হবে? টাকা ছাপিয়ে বাড়িয়ে দিলেই তো দেশের মুক্তি হবে না, ইনফ্লেশন হবে। প্রোডাকশন বাড়াতে পারলে তারপরেই আমাদের উন্নতি হবে। না হলে উন্নতি হবে না। আমি জানি, যেমন আমরা আজকে দেখেছি। কপাল। আমাদের কপাল। আমরা গরিব দেশ তো। আমাদের কপাল। আমার পাটের দাম নাই। আমার চায়ের দাম নাই। আমরা বেচতে গেলে অল্প পয়সায় আমাদের বিক্রি করতে হয়। আর আমি যখন কিনে আনি— যারা বড় বড় দেশ তারা তাদের জিনিসের দাম অনেক বাড়িয়ে দেয়। আমরা বাঁচতে পারি না। আমরা এইজন্য বলি, তোমরা মেহেরবানী করে যুদ্ধের মনোভাব বন্ধ করো। আরমামেন্ট রেস বন্ধ কর। তোমরা অস্ত্র প্রতিযোগিতা বন্ধ করো। ওই সম্পদ দুনিয়ার দুঃখী মানুষকে বাঁচাবার জন্য ব্যয় করো। তাহলে দুনিয়ায় শান্তি ফিরে আসবে। আজকে তোমরা মনে করছ আমরা গরিব—

 

হে মোর দুর্ভাগা দেশ যাদের

করেছেন অপমান,

অপমানে হতে হবে তাদের

সবার সমান।

 

তোমরা মনে করেছ আমরা গরিব, যে দামই হোক আমাকে বিক্রি করতে হবে। এইদিন থাকবে না। আমরা বাংলাদেশের মানুষ, আমাদের মাটি আছে, আমার সোনার বাংলা আছে, আমার পাট আছে, আমার গ্যাস আছে, আমার চা আছে, আমার ফরেস্ট আছে, আমার মাছ আছে, আমার লাইভস্টক আছে। যদি ডেভেলপ করতে পারি, ইনশাল্লাহ এদিন থাকবে না। তোমরা আজকে সুযোগ পেয়ে জাহাজের ভাড়া বাড়িয়ে দাও ৷ জিনিসের দাম দাঁড়িয়ে দাও। আর তা-ই আমাদের কিনতে হয়। আমরা এখানে না খেয়ে মরি, আমাদের ইনফ্লেশন হয়, আমরা বাঁচতে পারি না। ভিক্ষার ঝুলি নিয়ে যাই, তোমরা কিছু খয়রাত দিয়ে একটু মিষ্টি হাসো। হাসো, হাসো। দুঃখে পড়েছি, বিক্রীত হয়েছি। তোমাদের কাছে হাত পাততে হবে, হাসো। অনেকে হেসেছে-যুগ যুগ ধরে হেসেছ। হাসো। আরব ভাইয়েরাও গরিব ছিল। আরব ভাইদের সঙ্গে আমরা একাত্মতা ঘোষণা করছি। প্যালেস্টাইনের আরব ভাইদের ন্যায্য দাবি সমর্থন করে বাংলার মানুষ। আরব ভাইদের পিছনে তারা থাকবে প্যালেস্টাইন উদ্ধার করার জন্য। এও আমাদের পলিসি। যেখানে নির্যাতিত দুঃখী মানুষ, সেখানে আমরা থাকব।



শ্রমিক ভাইয়েরা, আমি শ্রমিক প্রতিষ্ঠান করছি। আপনাদের প্রতিনিধি ইন্ডাস্ট্রি ডিপার্টমেন্ট, লেবার ডিপার্টমেন্টের শ্রমিক প্রতিনিধি বসে একটা পথ করতে হবে। সেই প্লান অনুযায়ী কী করে আমরা বাঁচতে পারি তার বন্দোবস্ত করতে হবে।

ছাত্র ভায়েরা, আপনারা লেখাপড়ার কাজ শিখেন। আমি খুশি হয়েছি যে, আপনারা নকল-টকল বন্ধ করলেন একটু। কিন্তু একটা কথা আমি বলব, আমি পেপারে দেখেছি যে এবারে প্রায় এক পার্সেন্ট পাস, দুই পার্সেন্ট পাস, তিন পার্সেন্ট পাস। শিক্ষক সম্প্রদায়ের মর্জি দুই পার্সেন্ট পাস করিয়ে আপনাদের কর্তব্য পালন করলেন। আপনাদের কর্তব্য আছে, ছেলেদের মানুষ করতে হবে। ফেল করানোতে আপনাদের তেমন বাহাদুরি নাই, পাস করালেই বাহাদুরি আছে। আপনাদের কর্তব্য পালন করুন। খালি ফেল করিয়ে বাহাদুরি নিবেন তা হয় না। তাদের মানুষ করুন। আমি তো শিক্ষকদের বেতন দিব। আমরা সব আদায় করব। আপনারা লেখাপড়া শিখান, আপনারা তাদের মানুষ করুন। শৃঙ্খলা ফিরিয়ে আনুন, রাজনীতি একটু কম করুন। তাদের মানুষ করার চেষ্টা করুন। একটু সংখ্যা বাড়ান, শুধু ১% ২% ৫% দিয়ে বাহাদুরি দেখিয়ে বলবেন, খুব স্ট্রিক্ট হয়েছি। আমি স্ট্রিক্ট চাই নকল করতে দিবেন না। তবে আপনাদের কাছে আবেদন,

মেহেরবানী করে আপনাদের কর্তব্য পালন করুন। ছেলেদের মানুষ করার চেষ্টা করুন। পাসের সংখ্যা বাড়াবার চেষ্টা করুন। ওদের মানুষের মতো মানুষ তৈরি করুন। সেটাই ভালো হবে। রাগ করবেন না। আপনারা আবার আমার উপর রাগ করেন। আমি বুদ্ধিজীবীদের কিছু বলি না। তাদের শুধু সম্মান করি। শুধু এইটুকুই বলি যে, বুদ্ধিটা জনগণের খেদমতে ব্যয় করুন। এর বেশি কিছু বলি না। বাবা! এঁদের কিছু বলে কি বিপদে পড়ব? আবার কে কী বই লিখে বসবে। খালি সমালোচনা করলে লাভ হবে না।

আমার যুবক ভাইরা, আমি যে কো-অপারেটিভ করতে যাচ্ছি গ্রামে গ্রামে এর উপর বাংলার মানুষের বাঁচা-মরা নির্ভর করবে। আপনাদের ফুল প্যান্টটা একটু হাফপ্যান্ট করতে হবে। পাজামা ছেড়ে একটু লুঙ্গি পরতে হবে। আর গ্রামে গ্রামে গিয়ে এই কো-অপারেটিভকে সাফল্যমণ্ডিত করে তোলার জন্য কাজ করে যেতে হবে। যুবক চাই, ছাত্র চাই, সকলকে চাই।



আর একটা কথা বলতে চাই- বিচার বিচার। বাংলাদেশের বিচার। ইংরেজ আমলের বিচার আল্লাহর মর্জি যদি সিভিল কোর্টে কেস পড়ে সেই মামলা শেষ হইতে লাগে প্রায় ২০ বছর। আমি যদি উকিল হই, আমার জামাইকে উকিল বানিয়ে কেস দিয়ে যাই। ঐ মামলার ফয়সালা হয় না। আর যদি ক্রিমিনাল কেস হয়, চার বা তিন বছরের আগে শেষ হয় না।

এই বিচার বিভাগকে নতুন করে এমন করতে হবে যে থানায় ট্রাইব্যুনাল করার চেষ্টা করছি এবং সেখানে মানুষ এক বছর বা দেড় বছরের মধ্যে বিচার পাবে- তার বন্দোবস্ত করছি। আশা করি সেটা হবে। তাই আমি এ কথা জানতে চাই আপানাদের কাছ থেকে জানতে চাই, একটা কথা। এই যে চারটি প্রোগ্রাম দিলাম, এই যে আমি কো-অপারেটিভ করব, থানা কাউন্সিল করব, সাব-ডিভিশনাল কাউন্সিল হবে, আর আমি যে আপনাদের কাছ থেকে দ্বিগুণ ফসল চেয়েছিলাম। জমিতে যে ফসল হয় তার ডবল, কল-কারখানায় কাজ— সরকারি কর্মচারী ভাইরা একটু ইনডিসিপ্লিন্ড এসে গেছে। অফিসে যান, কাজ করেন। আপনাদের কষ্ট আছে, আমি জানি। দুঃখী মানুষ আপনারা। আপনারা কাজ করেন। তাদের পেটে খাবার নাই। তাদের উপর ট্যাক্স বসিয়ে আমি আপনাদের পুষতে পারব না। প্রোডাকশন বাড়লে আপনাদেরও এদের সঙ্গে উন্নতি হবে। এই যে কথাগুলি আমি বললাম,আপনারা আমাকে সমর্থন করেন কি-না, আমার উপর আপনাদের আস্থা আছে কি-না, আমাকে দুই হাত তুলে দেখিয়ে দিন।

ভায়েরা আবার দেখা হবে, কি বলেন? ইনশাল্লাহ আবার দেখা হবে। আপনারা বহু দূর থেকে কষ্ট করে এসেছেন। গ্রামে গ্রামে ফিরে যান। যেয়ে বলবেন, দুর্নীতিবাজদের খতম করতে হবে। ক্ষেতে-খামারে, কলে কারখানায় প্রোডাকশন বাড়াতে হবে। সরকারি কর্মচারী ভাইরা, আপনারাও কৃষক শ্রমিক আওয়ামী লীগের সদস্য হবেন। আপনারা প্রাণ দিয়ে কাজ করুন। ইনশাল্লাহ বাংলাদেশ এসেছে বাংলাদেশ থাকবে। আপনারা শ্লোগান দিন আমার সাথে জয় বাংলা। বিদায় নিচ্ছি খোদা হাফেজ।

 

 সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা
 
 সকলে এক হয়ে দেশের জন্য কাজ করতে হবে। বঙ্গভবনে অনুষ্ঠিত বাংলাদেশ কৃষক শ্রমিক আওয়ামী লীগের কেন্দ্রীয় কমিটির প্রথম বৈঠকে দলীয় চেয়ারম্যান জাতির জনক রাষ্ট্রপতি বঙ্গবন্ধু শেখ মুজিবুর রহমানের ভাষণ
﻿আজকে প্রথম দিন আমরা এখানে বসেছি সকলের সঙ্গে দেখাশোনা করবার জন্য, যাকে বলা হয় গেট টুগেদার। যাতে আমরা মেম্বার যারা রয়েছি, সকলে একসঙ্গে বসতে চাই, সকলকে যেন চেনা যায়, আলোচনা করা যায় এবং জানা যায়, কী অবস্থা।

শিগগিরই অ্যাসেম্বলী সেশন হবে। বাজেট সেশন। আগস্ট মাসে সেন্ট্রাল কমিটির বৈঠক বসবে। একদিন দু'দিনের জন্য নয়, দরকার হলে পাঁচ-সাত দিনের জন্য বসবে। এবং সেই সেন্ট্রাল কমিটির মিটিংয়ে বিভিন্ন এজেন্ডা দেওয়া হবে। সেই এজেন্ডা অনুযায়ী কনফারেন্সকে ভাগ করে কতগুলো সাব কমিটি বা কমিশন করে দেওয়া হবে। বিভিন্ন ডিপার্টমেন্ট এবং বাইরের কাউকে যদি দরকার হয় তাঁদের নিয়ে বিভিন্ন বিষয় আলোচনা করে একটি প্রপোজাল সাবমিট হবে কনফারেন্সের কাছে। যেমন ফু এগ্রিকালচার, ইন্ডাস্ট্রি, ফ্লাড কন্ট্রোল এডুকেশন ইত্যাদি। বিভিন্ন সাবজেক্টের সাব-কমিটি করে তাদের কাছে ভার দেওয়া হবে। রেসপেরিত মিনিস্টার সেখানে থাকবেন। সরকারি কর্মচারীরা থাকবেন। যদি দরকার হয় বাহির থেকে যারা আমাদের কমিটি মেম্বার নন, কিন্তু যাঁরা কন্ট্রিবিউট করতে পারেন, তাদের আমরা ইনভাইট করতে পারব। সেখানে বসে কতটুকু কী করা হয়েছে, কতটা ভুল হয়েছে কী ত্রুটি হয়েছে বা কী কাঁ করলে আমরা দেশের ইম্প্রুভমেন্ট করতে পারব, সে সম্পর্কে সাজেশন দিলে তখন সেন্ট্রাল কমিটি থেকে এটা প্রস্তাব করে গভর্নমেন্ট সেই অনুযায়ী তাঁদের কাজকর্ম করবেন। এই আমাদের ইচ্ছে। আগস্ট মাসে একটা ফুল এজেন্ডা নিয়ে কাজ শুরু করা।

 

নতুন পদ্ধতির প্রয়োজনীয়তা

আপনাদের কাছে বক্তৃতা করে বোঝানো দরকার নেই। তবে এটুকু বলতে পারি, কেন আমরা এ নতুন পদ্ধতি সৃষ্টি করলাম আর কেনই বা আমরা বিপ্লব বললাম। সেদিন ডক্টর এনামুল হক সাহেবের একটা লেখা পড়লাম। তিনি বলেছেন যে, বাংলাদেশ যে স্বাধীন হয় নাই, সেকথা সত্য নয়। বাংলাদেশ অনেকবার স্বাধীন হয়েছে, কিন্তু স্বাধীনতা রাখতে পারে নাই। বিদেশিদের ডেকে আনতে হয়েছে, ডেকে এনেছে এই বাঙালিরাই। কথাটা আমার মনে লাগল। কিন্তু আমি তো তাঁর মতো শিক্ষিত নই। তিনি তো আমার চেয়ে অনেক গুণীজন, গুরুজন। তাঁকে আজও ভক্তি করি আমি। আমি যা চিন্তা করতাম বা ইতিহাসে যা পড়েছি, তার তাঁর কথা পড়ে আমি কনফার্ম করলাম। আজকে স্বাধীনতার পরে বিনা কারণে এইভাবে সিটেম চেঞ্জ করি নাই। বাংলাদেশে নির্বাচন দিয়েই ৯৭ পারসেন্ট ভোট আউট অব থ্রি হানড্রেট ফিফটিন, থ্রি হানড্রেট সেভেন সিটস আমাদের পার্টি আওয়ামী লীগের ছিল। যদি তার পরেও ইলেকশন দিতাম, এখনও বিশ্বাস করি, দুই এক পারসেন্ট বাদ যেতেও পারে, কিন্তু নব্বই পারসেন্ট-এর কম পাবে না আমাদের পার্টি। সেজন্যই এই সিস্টেমে ক্ষমতাচ্যুত হওয়ার সম্ভাবনা আমাদের অনেক দিন ছিল না, যদি ক্ষমতায় থাকতে চাইতাম। আর, ক্ষমতার জন্য রাজনীতি যদি করতাম, তাহলে আমরা অনেকবারই ক্ষমতায় আসতে পারতাম। যদি নিগোশিয়েশন বা আপোসে আমরা ক্ষমতা চাইতাম, তাহলে কেন আমরা এই পরিবর্তন করলাম?

আজ দুনিয়ার দিকে আমাদের চাইতে হবে । স্বাধীনতার পর আমাদের কী কী দশা হলো? ধ্বংসস্তূপের মধ্যে আমরা স্বাধীনতা পেলাম এবং রক্তের বিনিময়ে পেলাম। সাড়ে সাত কোটি লোক, ৫৪ হাজার স্কোয়ার মাইল। সম্পদ বলতে কোনো পদার্থ আমাদের ছিল না। সমস্ত কিছু ধ্বংস। আমরা কিন্তু চেষ্টা করলাম যে, ঠিক আছে। আমরা একদম যাকে বলে ফ্রি হ্যান্ড দিয়ে দিলাম। আচ্ছা বলো, আচ্ছা করো, আচ্ছা দল গড়ো, আচ্ছা লেখো, আচ্ছা বক্তৃতা করো বাধা নাই, ফ্রি হ্যান্ড।

আমাদের অনেক পুরানো নেতৃবৃন্দ আছেন, আমার মনে পড়ে না যে, দশ-বিশ বছরের মধ্যে তাঁদের কেউ পল্টন ময়দানে দাঁড়িয়ে শেখ মুজিবুর রহমানকে গালাগালি না করে ফিরে গেছেন। এ আমার জানা নাই বিশ পঁচিশ বছরের মধ্যে। কিন্তু তাও বিপ্লবের মাধ্যমে ক্ষমতায় এসে বললাম, যদি কিছু ভালো কথা বলতে চাও, বলো। যদি দেশের মঙ্গল হয়, বলো । কিন্তু দেখতে পেলাম কী? আমরা যখন এই পন্থায় এগুতে শুরু করলাম, বিদেশি চক্র এ দেশে মাথাচাড়া দিয়ে উঠল। তারা এদেশের স্বাধীনতা বানচাল করবার জন্য ষড়যন্ত্র শুরু করল এবং ফ্রি স্টাইল শুরু হয়ে গেল। হুড় হুড় করে বাংলাদেশে অর্থ আসতে আরম্ভ করল। দেশের মধ্যে শুরু হলো ধ্বংস – একটা ধ্বংসাত্মক কার্যকলাপ।

এছাড়াও আরও দেখা গেল, যাদের আমরা এ সমস্ত ভোগ করতে দিলাম, তারা রাতের অন্ধকারে মানুষ হত্যা করতে আরম্ভ করল। আমরা বলেছি যে, বাবা, ঠিক আছে, পাঁচ বছর পরে ইলেকশন হবে, ইলেকশন কর, ইলেকশনে যদি ডিফিট খাই, আর একজন এসে বসবে। হাইকোর্টের একজন এক্স-জাজ আমাদের ইদরিস সাহেবকে ইলেকশন কমিশনার করা হয়েছিল। তাঁকে আমি ইলেকশনের ব্যাপারে বলেছি, কোনো কথা নাই । যা ভালো বুঝবেন, তাই করবেন আপনি ফ্রি, ফেয়ার ইলেকশন হবে! তারপরও যারা ইলেকটেড মেম্বার অব পার্লামেন্ট, রাতের অন্ধকারে তাঁদের হত্যা করা হলো! যারা স্বাধীনতা সংগ্রামে যুদ্ধ করেছেন, দেশ ত্যাগ করেছেন, ধ্বংসপ্রাপ্ত হয়েছে যাদের সম্পত্তি, তাঁদের রাতের অন্ধকারে হত্যা করা হলো। মোট কয়েক হাজার কর্মীকে হত্যা করা হলো। যারা নিঃস্বার্থভাবে যুদ্ধ করেছে, মুক্তিবাহিনীর ছেলে, তাঁদের হত্যা করা হলো। এত অস্ত্র উদ্ধার করি তবু অস্ত্র শেষ হয় না। এই রাজনীতির নামে হাইজ্যাক, এই রাজনীতির নামে ডাকাতি, টেলিফোন করে মানুষের কাছ থেকে টাকা আদায় বা মানুষের বাড়িতে গিয়ে গহনা কেড়ে নেয়। রাজনীতির নামে একটা ফ্রি স্টাইল শুরু হয়ে গেল।



নব্য, কিছুদিন আগে স্বাধীনতাপ্রাপ্ত একটা দেশে এই অবস্থা চলতে দেয়া যায় না। পিপল-এর মধ্যে যে ডিমোরালাইজিং ইফেক্ট হয় তার ফল খুব খারাপ হয়। আমরা জানি, দেশের অর্থনৈতিক অবস্থা ভালো নয়৷ আমরা জানি, বন্যা হয়েছে, এক কোটি লোক চলে গিয়েছিল, তারা ফিরে এসেছে, তাদের রিহ্যাবিলিটেশন দরকার। ওয়ার্ল্ড ইনফ্লেশন, যা আমার হাতে আপনার হাতে নয়। জিনিসের দাম বেড়ে গেল। ড্রাউট হলো বাংলাদেশে, এই সাউথ-ইস্ট এশিয়াতে। ফ্লাড এল। সাড়ে সাত কোটি লোক, ২০০ বছরের গোলামী, অর্থনৈতিক কাঠামো নাই। সেন্ট্রাল গভর্নমেন্ট বলে কোনো গভর্নমেন্ট নাই, সব কিছু রয়েছে ইসলামাবাদে। একটা প্রভিন্সিয়াল গভর্নমেন্ট ছিল ছোটখাটো। তাও নয় মাসে আর্মি কন্ট্রোলে নিয়ে নিল। তাদের স্ট্রাকচার ধ্বংস করে দিল। নাই একটা ফরেন অফিস, নাই একটা প্ল্যানিং অফিস, নাই একটা কোনো কিছু। আমাদের সব কিছু আরম্ভ করতে হয়েছিল গোড়া থেকে। এই সুযোগে আমাদের যারা স্বাধীনতার নামে অনেক চেষ্টা করেছিল, নিজেদের একটা বেস করা যায় কি-না, ভবিষ্যতে তাদের স্টজরা এদেশের সরকার চালাতে পারে কি-না, তারা তার ফিকির খুঁজতে লাগল। বাংলাদেশ স্বাধীন হওয়ার পরে এবং আগে যে পলিসি আমরা নিয়েছি- বৈদেশিক নীতি- বাংলাদেশের মানুষ, শিক্ষিত সমাজ এবং দুনিয়া এটা এ্যাপ্রিশিয়েট করেছে।

 

স্বাধীন পররাষ্ট্রনীতি

আমরা নন-অ্যালায়েন্ড,আমরা ইন্ডিপেন্ডেন্ট ফরেন পলিসিতে বিশ্বাস করি, আমরা পিসফুল কো-এক্‌সিসটেনস-এ বিশ্বাস করি। আমরা দুনিয়ার নির্যাতিত পিপল-এর সাথে আছি, আমরা কারো সাথে শত্রুতা করতে চাই না। আমরা সকলের সাথে বন্ধুত্ব করতে চাই। আমরা আন্ডারডেভেলপড কান্ট্রি, আমরা বিশ্বে শান্তি চাই। আমরা কারো ব্যাপারে হস্তক্ষেপ করতে চাই না। আমাদের ব্যাপারেও কেউ হস্তক্ষেপ করুক, এটা আমরা চাই না। আমরা দেশকে গড়তে চাই, আমরা সকলের শান্তি চাই, আমাদের লোেক বাঁচতে চায়। এই পলিসি সকলেই প্রায় হোল ওয়ার্ল্ড পছন্দ করল। আমার দেশবাসী এতে সমর্থন জানাল। আমরা মনে করি, আমাদের বৈদেশিক নীতি সম্পূর্ণরূপে সাক্সেসফুল।

হয়েছে। আজ আমরা নন অ্যালায়েন্ড কান্ট্রিতে আছি, আজ আমরা ইসলামিক সামিট-এ আছি, আজ আমরা কমনওয়েলথ-এ আছি, আজ আমরা ইউএনও-তে আছে। ইউএনও'র চার্টারে বিশ্বাস করি। আমরা সকলের সঙ্গে বন্ধুত্ব করতে চাই। ইন্টারন্যাশনাল পলিটিক্স-এ আমাদের প্রয়োজন নাই। এতে আমাদের কোনো স্বার্থ নেই। যেখানে কোনো অপ্রেড ইন্টারন্যাশনাল পিপল থাকবে, আমরা তাদের মোর্যাল সমর্থন দিতে পারি এবং দেব। যেখানেই থাকুক না কেন, আমরা দেব। আমরাও অপ্রেড পিপল। আমরাও যুগ যুগ করে এটার সঙ্গে পরিচিত ছিলাম। আমরা মারও খেয়েছি। দুনিয়ার শোষকগোষ্ঠী, ইম্পিরিয়ালিস্ট পাওয়ার আমাদের সম্পদ লুট করে নিয়েছে। আমরা স্বাধীনতা পেয়েছি। আমাদের স্বজন হারানোর অর্থ কী? এর অর্থ হলো, আমাদের অর্থনীতির মালিক আমরা এবং আমাদের দেশ সেই সম্পদ ভোগ করবে।

 

পাকিস্তানের কার্যকলাপ

পাকিস্তানের সঙ্গে বন্ধুত্ব করবার জন্য আমরা চেষ্টা করেছি। আমরা এত রক্ত দিয়েছি, এত আমরা আঘাত পেয়েছি, এত আমাদের ইনটেলেকচুয়ালকে হত্যা করা হয়েছে, মানুষকে হত্যা করা হয়েছে, আমাদের রাস্তাঘাট ধ্বংস করা হয়েছে, তবুও আমরা বলেছি, আমরা সকলের সঙ্গে বন্ধুত্ব চাই। ১৯৫ জন, যারা কমিটেড ক্রাইম এগেইনস্ট হিউম্যানিটি, তাদের পর্যন্ত আমরা মাফ করে দিলাম। উদ্দেশ্য এই ছিল যে, আমরা এদেশে সাইথ-ইস্ট এশিয়া, পারটিকুলারলি সাব-কন্টিনেন্টে একটা শান্তিপূর্ণ পরিবেশ সৃষ্টি করে এদেশে ডেভেলপমেন্টের কাজ করব। আমাদের অ্যাটেনশান থাকবে মানুষের মঙ্গল করা, দেশকে গড়া। কিন্তু পাকিস্তান, দুঃখের বিষয়, একটা পয়সা পর্যন্ত দিল না। আমরা ছিলাম ৫৬ পারসেন্ট পপুলেশান, কেন্দ্রীয় সরকারের কোনো সম্পদ আমাদের দিল না। ফরেন এক্সচেঞ্জ রিজার্ভ আমাদের দিল না। গোল্ড রিজার্ভ আমাদের দিল না। আমাদের কোনো একটা জাহাজ দিল না। কোনো কিছুই তারা আমাদের দিল না। আমরা আমাদের দিক দিয়ে শত চেষ্টা করেছিলাম। কিন্তু তারা এগিয়ে এল না। দ্যাটস অল রাইট। মাটি আছে, মানুষ আছে, দেশ আছে ইনশাল্লাহ। কষ্ট হয়েছে। আমার মানুষের, না খেয়ে মরেছে, সত্য কথা। কিন্তু স্বাধীন বাংলাদেশে যে সম্পদ আছে, যদি গড়তে পারি, অনেস্টলি কাজ করতে পারি, তাহলে বাংলাদেশের কষ্ট একদিন দূর হয়ে যাবে বলে আমরা বিশ্বাস করি। আমরা চেষ্টা করেছিলাম, আমরা এখন পর্যন্ত চেষ্টা করছি। কিন্তু দুঃখের বিষয়, তারা এগুচ্ছে না।

কারো সঙ্গে দুশমনি নাই। চায়না রেকগনিশন দিল না। কিন্তু আমরা চায়নার সঙ্গে বন্ধুত্ব চাই। তারা একটা বিগ কান্ট্রি। আমরা এখনও বন্ধুত্ব চাই। আমার সঙ্গে বন্ধুত্ব আছে রাশিয়ার, আমার বন্ধুত্ব আছে ভারতবর্ষের সঙ্গে, আমার বন্ধুত্ব আমেরিকার সঙ্গে। এ বন্ধুত্ব সকলের সঙ্গে চাই। আমরা কারও সঙ্গে গোলমাল করতে চাই না। কারণ, আমি আমার দেশকে গড়তে চাই।

 

বিদেশের সাহায্যে চক্রান্ত

এই পলিসিতে আজ পর্যন্ত আমরা এগিয়ে চলেছি। কিন্তু দেশের মধ্যে এজেন্সি শুরু হয়ে গেল। বহুদিন রাজনীতি করেছি। ১৮ বছর বয়স থেকে । তখন বোধ হয় ১৯৩৮ সন। তারপর চোঙ্গা মুখে দিয়ে রাজনীতি করেছি, রাস্তায় হেঁটেছি, পায়ে হেঁটেছি, ফুটপাতে ঘুমিয়েছি। সেই রাজনীতি থেকে আজ এ পর্যন্ত এসেছি। আমি বলতে চাই না যে, আমি সোনার চামচ মুখে নিয়ে জন্মেছি। সাধারণ মানুষ থেকে আমি চোঙ্গা ফুঁকেছি, সাইকেলে ঘুরেছি, গ্রামে গ্রামে ঘুরে রাজনীতি করেছি। আমি জানি, একটা খবরের কাগজ চলতে পারে না, যদি অ্যাডভারটাইজমেন্ট না পায়। বৎসরের পর বৎসর এই টাকা কোনো পলিটিক্যাল পার্টি ব্যয় করতে পারে বলে আমার জানা নাই। আর আমি হলাম বিগেস্ট পলিটিক্যাল পার্টি লিডার। আমি দেশে একটা পার্টি গড়ে তুলেছি এবং চালিয়েছি যেটা নাম্বার ওয়ান পলিটিক্যাল পার্টি অব বাংলাদেশ, কিন্তু আমি একটা ডেইলি কাগজ চালাতে পারি না। অর্ধেকভাগ করেন তার মানিক ভাই। বরং মানিক ভাইয়ের অ্যাবিলিটি এবং এক্সপেরিয়েন্স ছিল, ইত্তেফাক কাগজ চালাতেন তিনি। তা থেকে আমাদের সমর্থন করতেন। অথচ এই তিন বছরের মধ্যে দেখা গেল, এমন কাগজও চলল, যে কাগজ বছরে এক ইঞ্চি অ্যাডভারটাইজমেন্ট পায় নাই। কিন্তু একটা কাগজ করতে মাসে কমপক্ষে এক লক্ষ, সোয়া লক্ষ, দেড় লক্ষ টাকা খরচ হয়। আজকে এই টাকা তারা কোথা থেকে পায়? কে দেয় তাদের এই টাকা? কোথা থেকে আসে? তারগর ইন্ডাস্ট্রিয়ালিস্ট বলতে যে পদার্থ বাংলাদেশে আছে, তাদের এত টাকা আছে বলে আমার জানা নাই। ছিল কি-না, তাও জানি না। এখন কিছু লোক নতুন টাকার মানুষ হয়েছে। কিন্তু ইন্ডাস্ট্রি তো আমরা নিয়ে নিলাম। দেখা গেল যে, বিদেশের কিছু কিছু জায়গা থেকে পয়সা পেয়ে তারা দেশের মধ্যে বিশৃঙ্খলা সৃষ্টি করে, গোলমাল সৃষ্টি করে।

 

একতাই মঙ্গলের পথ

দ্বিতীয় কথা হলো, আমরা এই সিস্টেম ইন্ট্রোডিউস করলাম কেন? এই যে আমাদের সমাজ এখানে দেখতে পাই- আমি অনেক চিন্তা করেছি, বহুদিন কারাগারে একলা একলা বসে বসে চিন্তা করতে আমি সময় পেয়েছি, এইসব বিষয়ে যে, আমার দেশে ২০% লোক শিক্ষিত। তার মধ্যে আমরা ১০% বা ৫% লোেক লেখাপড়া কিছুটা জানি। এর মধ্যে এক গ্রুপ আমরা পলিটিশিয়ান হয়ে গেলাম। এক গ্রুপ আমরা বুদ্ধিজীবী। এক গ্রুণ স্কুল টিচার, যারা এই ঘোরপাচের মধ্যে আসতে চায় না। এক গ্রুপ সরকারি কর্মচারী হয়ে গেলাম। কেউ ডাক্তার হয়ে গেলাম, কেউ ইঞ্জিনিয়ার হয়ে গেলাম, কেউ অমুক হয়ে গেলাম। আর কিছুসংখ্যক থেকে গেলাম রাজনীতিবিদ। কিন্তু অ্যাকচুয়াল যেটা পিপল, তাদেরসহ সবাইকে একতাবদ্ধ করতে না পারলে সমাজের দুর্দিনে দেশের মঙ্গল হতে পারে না। সেজন্য আমরা চিন্তা করলাম, সমাজের যেখানে যিনি আছেন, তিনি বুদ্ধিজীবী হন, ডাক্তার হন, ইঞ্জিনিয়ার হন, সরকারি কর্মচারী হন, রাজনীতিবিদ হন, ল-ইয়ার হন, আর যাই হন– কারণ, আমার সমাজে তো শতকরা ২০ জনের বেশি শিক্ষিত নন- এদের মধ্যে সমস্ত লোককে একতাবদ্ধ করে দেশের মঙ্গলের জন্য যদি এগিয়ে যেতে না পারি, তবে দেশের মঙ্গল করা কষ্টকর হবে। সেজন্য নতুন সিস্টেমের কথা বহুদিন পর্যন্ত চিন্তা করেছি। আমার মনে হয়, বাংলাদেশবাসী এটাকে গ্রহণ করেছে। এবং ভালোভাবে গ্রহণ করেছে।

 

নতুন পদ্ধতির লক্ষ্য

আর একটা জিনিস আমি মার্ক করলাম। সেটা হলো এই যে, একদল বলে, আমরা পলিটিশিয়ান, একদল বলে আমরা ব্যুরোক্রেট। তাদের অ্যাটিচিউড হলো হাউ টু ডিসক্রেটিড দি পলিটিশিয়ান পলিটিশিয়ানরা তাদের স্ট্রেংপ দেখাবার জন্য বলত যে, অল রাইট, গেট আউট। এনিয়ে সমস্ত দেশ একটা ভাগ ভাগ অবস্থার মধ্যে থাকত। এই সন্দেহটা দূর করার দরকার এবং দূর করে সকলেই যে এক এবং সকলেই যে দেশকে ভালোবাসো এবং মঙ্গল চায় এটা প্রমাণ করতে হবে। আমার সমাজে যে সমস্ত জী লোক আছেন ও অন্য ধরনের যত লোক আছেন তাঁদের নিয়ে আমার একটা পুল করা দরকার। এই পুল আমি করতে পারি, যদি আমি নতুন সিস্টেম চালু করি এবং একটা নতুন দল সৃষ্টি করি- জাতীয় দল, যার মধ্যে এক মত, এক পথ, এক ভাব এক হয়ে দেশকে ভালোবাসা যায়। যারা বাংলাদেশকে ভালোবাসে, তারা এসে একতাবদ্ধ হয়ে দেশের মঙ্গলের জন্য কাজ করে যেতে পারে। এজন্য আজকে এটা করতে হয়েছে।

আর দ্বিতীয়ত, পয়সাকড়ি খরচ করে অন্য ধরনের রাজনীতি করা যায়। কিন্তু আমি যেটা বলেছি শোষিতের গণতন্ত্র, কেন বলেছি? শোষিতের গণতন্ত্র এজন্য বলেছি যে, আজকে বঙ্গবন্ধুকে ভালোবাসে মানুষ। বঙ্গবন্ধু বলে দিয়েছে, অল রাইট, যাও তুমি যেয়ে কনটেস্ট কর। আমি যেয়ে কিছু বক্তৃতা করে দিয়ে এলাম, যাও পছন্দ হয় না, কিন্তু বঙ্গবন্ধু বলেছেন, আর করব কি, ভোটটা দিয়ে দিলাম। এ-ও হয়েছে অনেক জায়গায় হয়। কাজেই সেজন্য সিস্টেম চেঞ্জ করে বলেছি যে, কল্পটিট্যুয়েন্সিতে চারজন কি তিনজন কি দুইজন লোক আছে, তাদের সম্বন্ধে সকলকে বলে দেওয়া হলো, এই তিনজন কি দুইজন লোক আছে, তাদের সম্বন্ধে সকলকে বলে দেওয়া হলো, এই তিনজন-চারজন পার্টির লোক আছে, তাদের মধ্যে যাকে আপনারা পছন্দ করেন, ভোট দিন। ফলে জনগণ সুযোগ পেল অ্যাকর্ডিং টু দেয়ার ওন চয়েস ভালো লোককে পাঠাবার জন্য। না হলে আমরা অনেক সময় 'জিন্দাবাদ' ‘মুর্দাবাদ' দিয়ে পাস করে নিয়ে আসি। তাতে দেখা গেছে যে, সত্যিকারের ভালো লোক অনেক সময় নাও আসতে পারে। কিন্তু সত্যিকারের ভালো লোক আসবে বলে আমি বিশ্বাস করি। সেজন্য এই সিস্টেম করা হয়েছে।

তৃতীয়ত, জাতীয় ঐক্য, যেটা বলেছি আমি, জাতীয় ঐক্য আমরা করতে পারব। যারা দেশকে ভালোবাসে না, দেশের সঙ্গে বেইমানি করেছিল, তাদের সকলকে আমরা ক্ষমা করলাম। স্বাধীনতার সঙ্গে যারা বিশ্বাসঘাতকতা করল, বেইমানি করল, রাজাকার হলো, তাদেরও আমরা ক্ষমা করে দিলাম। অন্য দেশে বিপ্লবের পরে এভাবে ক্ষমা করে নাই। একেবারে নির্মূল করে দিয়েছে। কিন্তু আমরা ক্ষমা করলাম। বললাম যে, ঠিক আছে, তওবা কর, আল্লাহ তোমাদের ঈমান দিক তোমরা দেশের কাজ কর। কিন্তু চোরা না শুনে ধর্মের কাহিনী। তাদের মধ্যে একটা গ্রুপ সেই শত্রু যে শত্রু আমাদের এখানে ম্যাসাকার করল, তাদের মাধ্যমে লন্ডনে বসে অর্থ খরচ করে বাংলাদেশের মধ্যে একটা বিশৃঙ্খলা সৃষ্টি করার চেষ্টা করতে আরম্ভ করল। তাদের কী অধিকার আছে বাংলাদেশের রাজনীতি করবার? ক্ষমা করতে পারি।

ডিভিশন হবে ষাটটি জেলা। প্রত্যেক জেলার জন্য একজন গভর্নর থাকবেন। সেখানে ডিস্ট্রিক্ট ম্যাজিস্ট্রেট থাকবেন। তাঁর অধীন এসপি থাকবেন। দলের প্রতিনিধিগণ থাকবেন সংসদ সদস্যরা থাকবেন, জনগণের প্রতিনিধিরা থাকবেন। কাউন্সিলে সরকারি কর্মচারীরাও থাকবেন। প্রত্যেক জেলায় অর্থাৎ বর্তমান মহকুমাসমূহে একটি করে অ্যাডমিনিস্ট্রেটিভ কাউন্সিল থাকবে এবং তার একজন গভর্নর থাকবেন। তিনি স্থানীয়ভাবে শাসন ব্যবস্থা চালাবেন।

শাসন ব্যবস্থার বিকেন্দ্রীকরণ করা হবে। জেলা গভর্নরের কাছে যাবে আমার ওয়ার্কস প্রোগ্রামের টাকা। তাঁর কাছে যাবে আমার খাদ্য-সামগ্রী। তাঁর কাছে যাবে আমার টেস্ট রিলিফ, লোন, বিল ও সেচ প্রকল্পের টাকা। কেন্দ্রীয় প্রশাসনের ডাইরেক্ট কন্ট্রোলে অ্যাডমিনিস্ট্রেটিভ কাউন্সিল ডিস্ট্রিক্ট অ্যাডমিনিস্ট্রেশন পরিচালনা করবে। তবে?, ব্রিটিশ আমলারা বলে গেছেন,সাবডিভিশনাল ম্যাজিস্ট্রেট থাকতে হবে- এসডিও সাহেব যা করবেন, সেটাই হবে ফাইনাল কথা। সিও সাহেব শাসন করবেন থানায় বসে সেই অ্যাডমিনিস্ট্রেশন রাখতে হবে? এতে দেশের মঙ্গল হবে না। কারণ, আমি যে টাকা দেব একটা থানায়, সেই টাকা দেব সিও সাহেবকে। এনি পলিটিক্যাল ওয়ার্কার ইজ বেটার দ্যান এনি সিও ইফ দি পলিটিক্যাল ওয়ার্কার ইজ সিনসিয়ার। অন্যথায় ক্যাশের টাকা সেখান থেকে লুট হয়ে যাবে।

আমি অর্ডার দিয়েছি, আজকে অর্ডার হয়ে গেছে। ১৫ জুলাই থেকে এই ৬০ জন গভর্নরকে ট্রেনিং দেওয়া হবে। ১ সেপ্টেম্বর পর্যন্ত ডিস্ট্রিক্ট হয়ে যাবে। এক বছরের মধ্যে থানা অ্যাডমিনিস্ট্রেটিভ কাউন্সিল করতে হবে। সেখানে বাকশালের রিপ্রেজেন্টেটিভ থাকবে, কৃষকের রিপ্রেজেনটেটিভ থাকবে, শ্রমিকের থাকবে, যুবকের থাকবে, মহিলাদের থাকবে। একজন গভর্নর থাকবেন, যিনি হবেন হেড অব অ্যাডমিনিস্ট্রেশন। সেখানে মেম্বার অব পার্লামেন্ট গভর্নর হতে পারেন। সেখানে পার্লামেন্টের মেম্বর নন এমন পলিটিক্যাল ওয়ার্কার হতে পারেন। সেখানে সরকারি কর্মচারী, যাকে বিশ্বাস করি তিনিও হতে পারেন। আবার নাক উঁচু করা চলবে না। পার্টির মেম্বার হওয়ার পরে দে উইল টেক রেসপনসিবিলিটিজ অব অ্যাডমিনিস্ট্রেশন।

 

সোজাসুজি কাজ চালাতে হবে

এই তো গেল এক দিক; তবে আমি কাজ বাড়িয়ে দিয়েছি আইনমন্ত্রীর। আমি অর্ডারগুলো করে দিয়েছি; কিন্তু তাঁর জান শেষ মানে এইগুলো করতে তাঁর জান শেষ হয়ে যাবে। বুঝেছি, শুনে মুখ কালো করে ফেলেছেন। অর্ডার আমি দিয়ে দিয়েছি, আইন তাঁর বদলাতে হবে। আইন টাইন আমি বুঝি না। আমি বলেছি, আজ করে যান, যা কিছু দরকার হয়। এই অ্যাডমিনিস্ট্রেশন, তারপর আমাদের সেক্রেটারিয়েট, সব ভাঙতে হবে। এসব চলতে পারে না। আই অ্যাম গোয়িং ফর দ্যাট। টাকা নাই, পয়সা নাই, খাবার নাই, এটা নাই, ওটা নাই। সব ভাঙতে হবে। ডাবল ট্রিপল, অ্যান্ড দ্যাট। এক এক নোট লিখে নিয়ে আসে। আমি বলেছি, এস্টাবলিশমেন্টের সাহেবরা আছেন। এখান থেকে আরম্ভ। পরে সেকশন অফিসার, তারপর ডেপুটি সেক্রেটারি, সেক্রেটারি তারপর আসে আমার কাছে । এইটুকু নোট । ঐটুকু ফাঁক তা সত্ত্বেও।

এসবের প্রয়োজন নেই, সোজাসুজি কাম চালান। কর্পোরেশন করেছি। অলরেডি দুইটি কর্পোরেশন করে ফেলেছি। এভরি কর্পোরেশন ডাইরেক্টলি আন্ডার দি মিনিস্টার থাকবে। লেট দি মিনিস্টার গেট ওয়ার্ক ফ্রম জয়েন্ট সেক্রেটারি। ব্রিটিশ আমলের সেই ঘুণে ধরা অ্যাডমিনিস্ট্রেটিভ সিস্টেম দিয়ে বাংলার মানুষের মঙ্গল হতে পারে না। ইট মাস্ট গো। সেই জন্য আমূল পরিবর্তন দরকার হয়ে পড়েছে। দ্যাট ইজ অলসো এ রেভল্যুশন।

 

আত্মসমালোচনা চাই

আজকে এই যে, নতুন এবং পুরানো যে সিস্টেম এ আমাদের দেশ চলছে, এর জন্য আমাদের আত্মসমালোচনার প্রয়োজন আছে। আত্মসমালোচনা না করলে আত্মশুদ্ধি করা যায় না। আমরা ভুল করেছিলাম। আমাদের বলতে হয় যে, ভুল করেছি। আমি যদি ভুল করে না শিখি, ভুল করে শিখব না। সে জন্য আমি সবই ভুল করলে আর সকলই খারাপ কাজ করবে, তা হতে পারে না। আমি ভুল নিশ্চয়ই করব, আমি ফেরেশতা নই, শয়তানও নই। আমি মানুষ, আমি ভুল করবই। আমি ভুল করলে আমার মন থাকতে হবে, আই ক্যান রেকটিফাই মাইসেল্‌ফ। আমি যদি রেকটিফাই করতে পারি, সেখানেই আমার বাহাদুরি। আর যদি গো ধরে বসে থাকি যে না, আমি যেটা করেছি, সেটাই ভালো, দ্যাট ক্যানট বি হিউম্যান বিইং। ফেরেশতা হইনি যে সব কিছু ভালো হবে। হতে পারে, ভালো হতে পারে। উই উইল রেকটিফাই ইট। এই সিস্টেম ইনট্রোডিউস করে যদি দেখা পায় যে, খারাপ হচ্ছে, অল রাইট, রেকটিফাই ইট। কেননা, আমার মানুষকে বাঁচাতে হবে। আমার বাংলাদেশে শোষণহীন সমাজ গড়তে হবে। আমরা নতুন ল্যান্ড সিস্টেম-এ আসতে চাচ্ছি, আমরা কো-অপারেটিভ-এ আসতে চাচ্ছি। দিজ ইউনিয়ন কাউন্সিল ওল্ড ব্রিটিশ ইউনিয়ন কাউন্সিল। যেখানে যা দেওয়া হয়, অর্ধেক থাকে না, সঙ্গে সঙ্গে সাফ। সেজন্য একমাত্র উপায় আছে যে আমরা যে আজকে মাল্টিপারপাস কো-অপারেটিভ চালু করতে চাচ্ছি। এটা যদি গ্রো করতে পারি আস্তে আস্তে এবং তাকে যদি আমরা ডিসট্রিক্ট এবং থানা কাউন্সিলের মাধ্যমে নিয়ে আসতে পারি, তাহলে দেশের মঙ্গল হতে পারে বলে আমি বিশ্বাস করি।

এজন্য ডেডিকেটেড ওয়ার্কারের দরকার। এটা উইদাউট ডেডিকেটেড ওয়ার্কার হতে পারে না। সেই জন্য আজকে আমি চাচ্ছি, আর্মির মধ্যে হোক, নেভীর মধ্যে হোক, এয়ারফোর্স-এর মধ্যে হোক, বিডিআর-এর মধ্যে হোক, রক্ষীবাহিনী হোক, পুলিশ হোক, সিভিল অ্যাডমিনিস্ট্রেশন হোক, পলিটিশিয়ান হোক, যেখানেই হোক ভালো লোক যেখানে আছে, তাঁদের এক জায়গায় করে কাজে লাগতে হবে। যাও ওখানে বসো, কাজ করে নিয়ে এসো। আর্মির তো দরকার নাই। খালি খালি বসে আমির অত পয়সা খরচ করার তো দরকার নাই। আই ওয়ান্ট মাই আমি- এ পিপলস আর্মি। আই ডু নট ওয়ান্ট মাই আর্মি টু ফাইট এগেইনস্ট এনিবডি। বাট আই ওয়ান্ট মাই আমি টু ডিফেন্ট মাইসেল্ফ এন্ড দ্যাট দি সেম টাইম টু ওয়ার্ক।

 

সকল কাজই সকলের

আর একটা ফ্যাশান আছে আমাদের এই কাজটা তো ফুড ডিপার্টমেন্টের, এটা তো এগ্রিকালচারের, আমার তো না, এটা তো ইরিগেশনের, আমার তো না। ডিস্ট্রিক্ট, সাবডিভিশনে সব জায়গাতে হয় কী? একজন আপনার বড় অফিসার। আমরা যখন কোথাও যাব, দেখব যে, রাস্তায় একটা ইট পড়ে আছে, ঐটা আমাদের ডিপার্টমেন্টের না, একথা বলে পাশ কাটিয়ে চলে গেলাম। হোয়াট ইজ দিস? দিস মেন্টালিটি মাস্ট বি চেঞ্জড। প্রত্যেকটি লোক, প্রত্যেকটি কাজই আমার মাটি কাটা আমার কাজ, ফ্যাক্টরিও আমার কাজ, রাস্তা বানানোও আমার কাজ। আমি একটা হাই অফিসিয়াল, আমি একটা পলিটিশিয়ান, আমি একটা পলিটিক্যাল ওয়ার্কার, আমি একটা এমপি, আমি দেশের একটা কর্মচারী, একজন পুলিশ অফিসার, আই হ্যাভ মাই রেসপনসিবিলিটি। এখানে চুরি হচ্ছে, এখানে অন্যায় হচ্ছে, এখন খারাপ হচ্ছে এটা বলার অধিকার আমার থাকবে। দেখার অধিকার থাকবে।সেই জন্য আজকে যদি পলিটিক্যাল অরগানাইজেশন স্ট্রং না করা হয়— ভিলেজ লেভেল থেকে আরম্ভ করে শেষ পর্যন্ত যাকে ওয়াচ ডগ বলা হয়, তা যদি না থাকে, তাহলে দেশের মঙ্গল করা যায় না, শুধু সরকারি কর্মচারীর ওপর নির্ভর করে। দেয়ার মাস্ট বি এ ব্যালেন্স দেয়ার মাস্ট বি পিপলস মবিলাইজেশন। আমাদের হোল ক্যান্ট্রিকে মবিলাইজ করতে হবে ফর ডেফিনিট পারপাস। দেখুন বাংলাদেশের কৃষকও পিছিয়ে নাই। আমি সার দিতে পারি নাই। যা সার দিয়েছি তার থার্টি পারসেন্ট চুরি হয়ে গেছে। স্বীকার করেন? আমি স্বীকার করি। আমি মিথ্যা কথা বলতে পারব না। মিথ্যা বলে একদিনও হারাম এদেশের প্রেসিডেন্ট থাকব না। আমার যে সার আমি দিয়েছি, তার কমপক্ষে থার্টি পারসেন্ট ব্ল্যাক মার্কেটিং-এ চুরি হয়ে গেছে। আমি যে ফুড দিই, তার কুড়ি পারসেন্ট চুরি হয়ে যায়। আমি যে মাল পাঠাই গ্রামে গ্রামে, তার ২০%/২৫% চুরি হয়ে যায়। সব চুরি হয়ে যায়। হুইট— আমি তো হুইট পয়দা করি না, খুব কমই করি, তবু কোনো বাজারে হুইট পাওয়া যায় না? গভর্নমেন্ট গোডাউনের হুইট। সার তো আমি ওপেন মার্কেটে বিক্রি করি না, তবু কোনো বাজারে সার পাওয়া যায় না? লেট আস ডিসকাস দিস ম্যাটার । দেয়ার শ্যাল বি এ ফ্রি অ্যান্ড ফেয়ার ডিসকাশন ।

আমাদের একটি জিনিস মনে রাখা দরকার। যে লোক হাসতে হাসতে জীবনের মায়া কাটিয়ে ফাঁসি পর্যন্ত যেতে পারে, যে জানে, গুলি হয়ে এক ঘণ্টা পর মারা যেতে পারে, সেই মানুষ ক্ষমতার জন্য মিথ্যা কথা বলবে না। এটা আমাদের জেনে রাখা উচিত। এইগুলি কী করে আপনারা করবেন? এই এগ্রিকালচার আমার নয়, চুরি হয় হোক। এই ফুড আমার নয়, চুরি হয় হোক। এটা আমার নয়- চুরি হচ্ছে হোক। এসব চলতে পারে না ৷ নেশন মাস্ট বি ইউনাইটেড এগেইনস্ট করাপশন। পাবলিক ওপিনিয়ান মবিলাইজ না করলে শুধু আইন দিয়ে করাপশন বন্ধ করা যাবে না। এবং সেই সঙ্গে সিস্টেমই পরিবর্তন করতে হবে। ঘুণে ধরা সিস্টেম দিয়ে করাপশন বন্ধ করা যায় না। এই সিস্টেমই হলো করাপশন-এর পয়দা। এই সিস্টেম করাপশন পয়দা করে এবং করাপশন চলে।

 

গ্রাম সমবায়

সেই জন্য আমার দ্বিতীয় বিপ্লবের ডাক ভেঙে ফেলে সব নতুন করে গড়তে হবে। নিউ সিস্টেম করতে হবে। সেই জন্য আমি কো-অপারেশনে গিয়েছি। আমি জাম্প করতে চাই না। আমি জাম্প করবার মানুষ নই। আমি স্বাধীনতার স্বপ্ন দেখি ১৯৪৭-৪৮ সালে। কিন্তু আমি ২৭ বছর পর্যন্ত স্টেপ বাই স্টেপ মুভ করেছি। আমি জানি, এদের সঙ্গে মানুষ থাকতে পারে না। আমি ইম্পেঅশেন্ট হই না। আমি অ্যাডভেঞ্চারিস্ট নই। আমি খোদাকে হাজের-নাজের জেনে কাজ করি। চুপি চুপি, আস্তে আস্তে মুভ করি। সব কিছু নিয়ে। সেই জন্য আমি বলে দিয়েছি, ৬০টা থেকে ৭৫ কি ১০০টা কো-অপারেটিভ করব। এই কো-অপারেটিভ-এ যদি দরকার হয় সেন্ট্রাল কমিটির এক একজন মেম্বর এক একটার চার্জে থাকবেন। লেট আস স্টার্ট আওয়ার লেলভস। ১১৫ জন সেন্ট্রাল কমিটির মেম্বার আছে। এর মধ্যে ১০০ কি ৭০ জনকে এক একটা কো-অপারেটিভ-এর চার্জ দিয়ে দেব সুপারভাইজিং অফিসার করে। লেট আস স্টার্স ওয়াপ ইউ আর সাকসেস ফুল এবাউট দিস মালটিপারপাস সোসাইটি দেশের মানুষকে একতাবদ্ধ করা যাবে।

বদমায়েশ এক দল লোক, জমি সব শেখ সাহেব নিয়ে যাবে বলে তারা প্রপাগান্ডা করে জমি নেব না। তোমরা চেষ্টা করবে, এক সঙ্গে ফসল উৎপাদন করবে, তোমার শেয়ার তুমি নেবে। কিন্তু তবুও এগেইনস্টে প্রপাগান্ডা করে। জমি নেব না, জমি থাকবে। কিন্তু জমির একটা লিমিট আছে তোমাদের রাখার আইন হয়েছে, ১০০ বিঘার বেশি রাখতে পারবে না। সেটা আমরা ফলো করার চেষ্টা করব। এবং আস্তে আস্তে যদি ফ্লাড বন্ধ করতে পারি, সেচের ব্যবস্থা করতে পারি, ফার্টিলাইজার দিতে পারি, নিশ্চয়ই আমরা চিন্তা করব, আরও কত দূর কী করতে পারি। কেননা, আমার দেশের জমির মধ্যে পার্থক্য আছে। এখন আমি যদি সুনামগঞ্জের জমি যেখানে তিন বৎসর বন্যা হয় এক বৎসর ফসল হয়, নর্থ বেঙ্গলের জমি আর বরিশালের জমি, চিটাগাং হিলট্রাক্টস-এর জমি আর অন্য সব জমি এক পর্যায়ে দেখতে চাই তাহলে অসুবিধা হবে। আমার স্টাডির প্রয়োজন আছে, কোন জায়গায় কত পরিমাণ ফসল হতে পারে।আজকে কো-অপারেটিভ যদি আমরা করতে পারি, সেখানে যদি ফার্টিলাইজার দিতে পারি, রেশন কার্ড দিতে পারি তাহলে চুরিটা কম হবে। সেখানে যদি ওয়ার্কস প্রোগ্রামের টাকা দিতে পারি, চুরিটা কম হবে। একটা সিস্টেমের মধ্যে আসতে পারি। চিৎকার করে গালাগালি করে কাজ হবে না।

 

বাকশালের সদস্যপদ

এই যে পলিটিক্যাল পার্টি– এটা খুব ইমপরট্যান্ট জিনিস। এর মেম্বরশিপ ইচ্ছা করলেই পাওয়া যাবে না। মেম্বার বেছে বেছে নিতে হবে। গলায় সাইনবোর্ড লাগিয়ে বলবে, আমি মেম্বার, আমাকে একটা পারমিট দাও, সেটা হবে না। মেম্বার যে হবে তার একটা কার্ড থাকবে। প্রাইমারি মেম্বার থাকবে অনেক। এছাড়া আমি আপনাদের বর্তমান মেম্বার করে নিয়েছি। আপনাদের জন্য কৃষক, লেবার অরগানাইজেশন হচ্ছে। লেবার পলিসি করতে হবে, প্লান করতে হবে। কোনো ঢাক ঢাক গুড় গুড় থাকবে না। এই আমার আছে এই তোমার ডেভেলপমেন্ট, এই ইনকাম করতে পারলে এই তোমরা পাবে। দিতে চাই আমি তোমাদের লাভের জন্য ওদেরও দিতে হবে। তোমরা মানুষের মতো বাস করবে। তাদের দিতে হবে, যাতে কৃষক কৃষকের মতো বাস করতে পারে। ছাত্র লেখাপড়া করবে নতুন সিস্টেমে। আমরা একটা নতুন এডুকেশন সিস্টেম করতে বলেছি। কেরানী পয়দা করে লাভ হবে না। মানুষ পয়দা করতে হবে। নতুন এডুকেশন সিস্টেম করতে পারি কিনা, আমরা তা দেখেছি। দেশে সার্বিক অবস্থা ইমপ্রুভ করতে সময় লাগবে। তিন বছর, সাড়ে তিন বছর একটা দেশের জীবনে কিছুই না। আমাদের ইকোনমিক কন্ডিশন ভালো নয়। আমাদের মাল বিদেশ থেকে বেশি আনতে হয়। কমিট করতে গেলে ফাইন্যান্স মিনিস্টার সাহেব আমার কলম ধরে বসেন। মহাবিপদ আমাকে নিয়ে। টাকা পাওয়া যাবে না।

 

অর্থনৈতিক অগ্রগতি

দেশের ট্যাক্স, জাতীয় আয় বাড়াতে পারলে দেশের আয়ও বাড়ে। ইনশাল্লাহ আমরা কতগুলো স্টেপ নিয়েছি, ইকোনমিক স্টেপ। তাতে আমরা এটুকু বলতে পারি যে, আমরা ভীষণ খারাপ অবস্থায় পড়েছিলাম গত বছর, ইনশাআল্লাহ অতখানি খারাপ অবস্থায় এ বছর নাই। আমরা সামনের দিকে এগিয়ে যাচ্ছি। আমি এখন এখানে বেশি কিছু বলতে চাই। না। ফাইন্যান্স মিনিস্টার এ মাসের ২৩ তারিখে পার্লামেন্ট বক্তৃতা করবেন। তিনি সেদিন বলবেন। তবে আমি এটুকু বলতে পারি আমাদের ইকোনমিক কন্ডিশন ইজ নট সো ব্যাড অ্যান্ড ইট উইল ইমপ্রুভ ডে বাই ডে। কারণ দেশের মানুষের মধ্যে শৃঙ্খলা ফিরে আসছে, তারা কাজ করছে, ফ্যাক্টরিতে কাজ হচ্ছে, কৃষক ভাইয়েরা সবাই কাজে অ্যাডভান্স করেছে, দেশের মানুষও এগিয়ে এসেছে। ইনশাআল্লাহ আই সি এ ব্রাইট ফিউচার অব মাই কান্ট্রি।

তবে, এখানে যে শোষণহীন সমাজতান্ত্রিক অর্থনৈতিক ব্যবস্থার কথা আমরা বলেছি, সে অর্থনীতি আমাদের, সে ব্যবস্থা আমাদের। কোন জায়গা থেকে হায়ার করে এনে, ইমপোর্ট করে এনে কোনো 'ইজম' চলে না। এদেশে কোনো দেশে চলে না। আমার মাটির সঙ্গে, আমার মানুষের সঙ্গে, আমার কালচারের সঙ্গে আমার ব্যাকগ্রাউন্ডের সঙ্গে, আমার ইতিহাসের সঙ্গে যুক্ত করেই আমার ইকোনমিক সিস্টেম গড়তে হবে। কারণ, আমার দেশে অনেক অসুবিধা আছে। কারণ, আমার মাটি কী, আমার পানি কত, আমার এখানে মানুষের কালচার কী? আমার ব্যাকগ্রাউন্ড কী, তা না জানলে হয় না। ফান্ডামেন্টালি আমরা একটা শোষণহীন সমাজ গড়তে চাই, আমরা একটা সমাজতান্ত্রিক অর্থনীতি করতে চাই। বাট দি সিস্টেম ইজ আওয়ার্স। উই ডু নট লাইক টু ইমপোর্ট ইট ফ্রম এনিহোয়ার ইন দি ওয়ার্ল্ড। এটা আমার মতো পার্টির মতো।

          

পারস্পরিক দোষারোপ ভালো নয়

আমরা কারো বিরুদ্ধে কোনো কিছু বলতে চাই না। আমাদের একটা ফ্যাশান হয়ে গেছে যে, এ ওর বিরুদ্ধে গালাগালি করে ও অন্য একজনের বিরুদ্ধে গালাগালি করে। বাংলাদেশের মাটিতে যেন একটা হটবেড অব ইন্টারন্যাশনাল পলিটিক্স হয়ে গেছে। এ ওরে গালাগালি করে, ও ওরে গালাগলি করে। আমার মাটিতে বসে গালাগালি দরকার কি বাবা? যার যার দেশে গিয়ে গালাগালি কর। একটা ডিপ্লোমেটিক ডেকোরাম আছে। এক দেশে দাঁড়িয়ে অন্য দেশের বিরুদ্ধে কথা বলা চলে না। আমার দেশে তোমার কী ভালো, সেটা বল।

আই বিলিভ ইন পজিটিভ অ্যাপ্রোচ নট এ নেগেটিভ অ্যাপ্রোচ। সেজন্য আমার পার্টিতে আপনারা যারা আছেন, আসুন, আমরা পজিটিভ অ্যাপ্রোচ নিই। আমি যখন খুব ইয়ং ছিলাম, আমার নেতা সোহরাওয়ার্দী সাহেবকে কেউ গালাগালি করলে আমি রাগ করে তাঁর কাছে যেতাম। তিনি হেসে বলতেন, থাক বলতে দাও। ওতে কী হবে? উনি আমাকে বলেছেন, থিংক ফর এ পজিটিভ অ্যাপ্রোচ দ্যান এ নেগেটিভ অ্যাপ্রোচ। আমার লাইফকে আমি ঐ দৃষ্টিতেই দেখেছি।

যখন আমি ৬ দফা দিলাম, আমার বিরুদ্ধে যখন বক্তৃতা আরম্ভ করল সকলে মিলে, আমি কিন্তু কারো বিরুদ্ধে কোনো কথা বললাম না। আমি চলে গেলাম দেশের মানুষের কাছে গিয়ে ৬ দফার প্রচার আরম্ভ করে দিলাম। আমি যখন পার্টি রিভাইভ করলাম, আমার বিরুদ্ধে বক্তৃতা হলো। কিন্তু আমরা চলে গেলাম পিপলের কাছে। পিপল আমাকে গ্রহণ করে নিল । কাউকে গালাগালি করে লাভ নাই।

আমি বিশ্বাস করি, ক্যাম্বোডিয়া, আই শুড রিকগনাইডজ ইট। আই ডোন্ট কেয়ার এনিবডি ইন দি ওয়ার্ল্ড হোয়েদার এনিবডি ইজ স্যাটিসফায়েড অর এনিবডি ইজ আনহ্যাপি অর এনিবডি ইজ হ্যাপি। আই ফিল দ্যাট দে আর ফাইটিং ফর দেয়ার ওন লিবার্টি। আই অ্যাম উইথ দেম। আই সাপোর্ট পিআরজি। আই গিভ দেম রিকগনিশন বিকজ আই অ্যাম এ সাফারার, আই অ্যাম এ সাফারার ফর জেনারেশন টু জেনারেশন ফর দিস বেঙ্গলি নেশন। যে যুদ্ধ করছে তার মাতৃভূমির জন্য, তাকে সমর্থন দেব। তাই বলে আমি অন্যকে গালাগালি করব না। এই জিনিসটি আমি আপনাদের কাছে অনুরোধ করব।

 

শোষণহীন সমাজ গঠনের পথ

আজকে আপনারা মনে রাখবেন যে, আমি আর্মি, নেভি, এয়ারফোর্স, সরকারি কর্মচারী, বেসরকারি কর্মচারী, পলিটিশিয়ান, শিক্ষাবিদ, বুদ্ধিজীবী, ডক্টরস, ইঞ্জিনিয়ারস— যদ্দুর সম্ভবপর, এঁদের রাখার চেষ্টা করেছি।পলিটিশিয়ানদের মধ্যে অনেক এক্সপেরিয়েন্সড– আমার পুরানো বন্ধুরা আছেন যারা আগে আমাদের সঙ্গে ছিলেন। কিছুদিন ডিফারেন্ট পার্টি করেছেন। আগে আমরা এক জায়গাই ছিলাম। মধ্যে ভাগ হয়ে গেলাম এটা সব জায়গায় হয়। আবার আমরা এক হয়েছি। সেকেন্ড রেভল্যুশান ইজ নট দি এন্ড। সেকেন্ড রেভুল্যশান যে করেছি আমি, চারটা প্রোগ্রাম দিয়েছি, এটাই শেষ নয়। শেষ কথা নয়। এটা হলো স্টেপ। ডেভেলপমেন্ট, মোর প্রোডাকশন, ফাইট এগেইনস্ট করাপশন, ন্যাশনাল ইউনিটি অ্যান্ড ফ্যামিলি প্লানিং। এগুলো করলেই আমরা একটা শোষণহীন সমাজ ব্যবস্থা গড়তে পারব- যেখানে মানুষ সুখে স্বাচ্ছন্দ্যে, বাস করতে পারবে। এটাই হলো আমার সেকেন্ড রেভল্যুশনের মূল কথা, এ জন্যই আমি সেকেন্ড রেভল্যুশনের ডাক দিয়েছি।

আমি আজ অত্যস্ত খুশি হয়েছি, আমার বহু সহকর্মী- যাদের সঙ্গে আমি দুদিনে কাজ করেছি, বিপদের দিনে কাজ করেছি, '৪৭, ৪৮, ৪৯ সালে— তাঁরা আজকে এখানে এসেছেন। মাঝখানে এদিক ওদিক ছুটেটুটে গিয়েছিলাম অনেকে। ডিফারেন্স অব ওপিনিয়ন এর জন্য। আজকে আবার আমরা এক হয়েছি, সরকারি কর্মচারীরা এক হয়েছি। আজকে সকলে মিলে যার যা কর্তব্য আছে করুন। সেই সঙ্গে করাপশন-এর বিরুদ্ধে রুখে দাঁড়ান। সারা বাংলাদেশের টুয়েন্টি থেকে থার্টি পার্সেন্ট দুঃখ দূর হয়ে যাবে, যদি করাপশন বন্ধ করতে পারি। থার্টি পারসেন্ট দুঃখ দূর হয়ে যাবে মানুষের। এ জন্য লেট আস টেক ওথ টুডে। যে নিজেরা আমরা করাপ্ট প্র্যাকটিস করি, তাই আবার অন্য কেউ করলে আমরা সহ্য করি না। উই ম্যাস্ট মবিলাইজ দি পিপল এগনেইস্ট করাপশন। এটা যদি করতে পারি দেখবেন, অনেক প্রবলেম আমারা সল্‌ভ করতে পারব। এ জন্যই আজকে আমাদের মবিলাইজ করতে হবে পিপলকে। আমাদের সোস্যালি বয়কট করতে হবে— যে লোকটা ঘুষ খায়, তাকে। সোস্যালি বয়কট করতে হবে— যে লোকটার মাইনে হাজার টাকা, কিন্তু ব্যয় করে পাঁচ হাজার টাকা, তাকে। যে লোকটার ইনকাম তিন হাজার, কেমন করে সে ব্যয় করে পনেরো হাজার টাকা? এই জিনিসটা সমাজের কাছে আঙ্গুল দিয়ে দেখিয়ে দিতে হবে এবং তাহলেই সমাজ তথা পিপলের আপনাদের ওপর আস্থা ফিরে আসবে।

আমি মাঝে মাঝে আল্লাহর কাছে বলি যে,— গেছি চট্টগ্রাম চট্টগ্রাম থেকে গেছি সেখানে (বেতবুনিয়া) সে গ্রামের মধ্যে লক্ষ লক্ষ লোক দুইপাশে বসে আছেন, ওঁরা এসেছেন আমাকে দেখার জন্য— মনে মনে আমি বলি যে, আমি কী করেছি ওঁদের জন্য? আমার দুঃখ হয় স্টিল দে লাভ মি দুনিয়ার নিয়মই এই। ভালোবাসা পেতে হলে ভালোবাসতে হয়। এবং সে ভালোবাসা সিনসিয়ারলি হওয়ার দরকার। তার মধ্যে যেন কোনো খুঁত না থাকে। ইফ ইউ ক্যান লাভ সামবডি সিনসিয়ারলি, ইউ উইল গেট দি লাভ অব সামবডি। দেয়ার ইজ নো ডাউট অ্যাবাউট ইট। আমার জীবনে আমি দেখেছি, লাখ লাখ লোক দু'পাশ দিয়ে কী অবস্থার মধ্যে আমি তো কল্পনাও করতে পারি না। হোয়াই দে লাভ মি সো মাচ? আমি আপনাদের কাছে অনুরোধ করি, মবিলাইজ দি পিপল অ্যান্ড ডু গুড টু দি হিউম্যান বিইংস অব বাংলাদেশ। দিজ আনফরচুনেট পিপল হ্যাভ সাফার্ড লং জেনারেশন আফটার জেনারেশন । এদের মুখে হাসি ফোটাতে হবে, দুঃখী মানুষের মুখে হাসি ফোটাতে হবে, এদের খাবার দিতে হবে।

যদি আমরা একটা শোষণহীন সমাজ গড়তে পারি, যদি করাপশন বন্ধ করতে পারি, আমি বিশ্বাস করি, ইনশাল্লাহ বাংলার মাটিতে যা এখনও আছে, তাতে সাড়ে সাত কোটি লোক হলেও বাংলার মানুষ না খেয়ে মরতে পারে না। আই হ্যাভ সিন দ্যাট।

আমি আপনাদের কাছে ক্ষমা চাই। কারণ, আই হ্যাভ বিকাম ইমোশনাল। আগস্ট মাসে আমি আপনাদের সভা ডাকছি উইথ ডেফিনিট এজেন্ডা। ফুড, এগ্রিকালচার, ইন্ডাস্ট্রি, এডুকেশন, কো-অপারেটিভ, সমস্ত প্রোগ্রাম দিয়ে তারপর আমি আপনাদের এই হাউজটাকে বিভিন্ন গ্রুপে ভাগ করে দিচ্ছি। আপনারা ডিভাইড হয়ে যাবেন। সব কিছু ডিভাইড হয়ে গেলে তখন এই কমিটিতে বা গ্রুপে সেক্রেটারিয়েট থেকে লোক আসবে, গভর্নমেন্ট থেকে লোক আসবে, ডিপার্টমেন্ট থেকে আসবে, পলিটিক্যাল ওয়ার্কার আসবে, সমস্ত ফ্যাক্টস ফিগার নিয়ে। এই জায়গাতে কোথায় ডিফেক্ট হয়েছে, কোন জায়গাতে ইমপ্রুভ করতে পারি, সে সম্পর্কে আপনারা একটা সাজেশন দেবেন। তখন কেন্দ্রীয় কমিটি কার্যনির্বাহী কমিটির নিকট সুপারিশ পেশ করবে এবং কার্যকরী করতে অনুরোধ করবে। কমিটি সরকারকে এটা

আপনাদের অনেক কষ্ট দিলাম। বেয়াদবি মাফ করবেন। লেট আস ওয়ার্ক টুগেদার উই আর নাউ ওয়ান পার্টি পার্টি মানে কী, জানেন? এভরি পার্টি ওয়ার্কার অব মাইন ইস লাইক মাই ব্রাদার, ইজ লাইক মাই সন। আই ক্রিয়েটেড এ ফ্যামিলি হোয়েন আই অরগানাইজড আওয়ামী লীগ । বাংলাদেশে এমন কোনো জায়গা নাই, যেখানে আমি যাইনি। আর পলিটিক্যাল পার্টি মিনস এ ফ্যামিলি, যার মধ্যে আছে আইডিওলজিক্যাল এফিনিটি৷ সে জন্য এই পার্টিতে উই আর ওয়ান ফর সাম পার্টিকুলার পারপাসেস, হোয়্যারেভার উই আর। আমাদের আদর্শ হলো বাংলাদেশকে স্বাধীন, সার্বভৌম রাষ্ট্র হিসেবে ইজ্জত সহকারে দুনিয়াতে বাঁচিয়ে রাখা, বাংলার দুঃখী মানুষকে পেট ভরে খাবার দিয়ে শোষণমুক্ত সমাজ গঠন করা, যেখানে অত্যাচার অবিচার জুলুম থাকবে না, দুর্নীতি থাকবে না। লেট আস অল ট্রাই ফর দ্যাট। আসুন, আমরা চেষ্টা করি সে সম্পর্কে সকলে মিলে।

আপনাদের অশেষ ধন্যবাদ ।

 

জয় বাংলা।

 

সূত্রঃ বিশ্ব প্রামাণ্য ঐতিহ্যে বঙ্গবন্ধুর ভাষণ- শেখ হাসিনা

আত্মসমালোচনা আত্মসংযম আত্মশুদ্ধি চাই

﻿﻿﻿সহকর্মী ভাই ও বোনেরা, বিদেশ থেকে স্বাগত অতিথিবৃন্দ এবং আওয়ামী লীগের কর্মী ভায়েরা,

আপনারা আমার আন্তরিক অভিনন্দন গ্রহণ করুন। স্বাধীনতা সংগ্রামের পর এবারই নির্বাচিত কাউন্সিল সদস্য হিসেবে প্রথম আপনারা সম্মেলনে যোগদান করেছেন। কর্মী ভায়েরা, আওয়ামী লীগের ইতিহাস আপনারা জানেন- হাসি-কান্নার ইতিহাস, রক্তের ইতিহাস, অত্যাচারের ইতিহাস, সংগ্রামের ইতিহাস, জয়ের ইতিহাস। আপনাদের সঙ্গে বাংলার মাঠ-প্রান্তরে, গ্রামে গ্রামে আমি কাজ করেছি। এই প্রতিষ্ঠানের জন্ম থেকে প্রথমে আমি যোগদান করি যুগ্ম সম্পাদক হিসেবে। তিপ্পান্ন সাল থেকে পঁয়ষট্টি সাল পর্যন্ত কাজ করি সাধারণ সম্পাদক হিসেবে এবং ছেষট্টি সাল থেকে এ পর্যন্ত সভাপতি হিসেবে। গঠনতন্ত্রের বিধান অনুযায়ী প্রধানমন্ত্রী বা মন্ত্রী হলে প্রতিষ্ঠানের সভাপতি, সম্পাদক কিংবা কর্মকর্তা হওয়া যায় না। তবুও গতবার আপনারা আমাকে কিছুদিনের জন্য দায়িত্বভার দিয়েছিলেন আপনাদের সভাপতি হিসেবে কাজ করার জন্য। আজ আপনাদের নতুন করে প্রতিষ্ঠানকে গড়ে তুলতে হবে।

ফাঁকির স্বাধীনতা,

আপনারা জানেন, কীভাবে আওয়ামী লীগের জন্ম হয়েছে। আমরা বাংলাদেশের মানুষ যুগ যুগ ধরে পরাধীনতার শৃঙ্খলে আবদ্ধ ছিলাম। দুইশো বছর ইংরেজ এ দেশকে শাসন করে। দুইশো বছর পরে ১৯৪৭ সালে এক ফাকির স্বাধীনতা আমাদের উপর চাপিয়ে দেয়া হয়। আমরা; বাংলাদেশের জনগণ সংখ্যাগুরু ছিলাম। কিন্তু বাংলার মানুষকে শোষণের পর শোষণ করার জন্য সামরিক শক্তি দ্বারা পরিচালিত পাকিস্তানের। সংখ্যালঘু শাসকগোষ্ঠী ১৯৪৭ সালে নতুন করে বাংলাকে পরাধীন করে। বাংলাদেশ পাকিস্তানের কলোনীতে পরিণত হয়। বাংলাদেশের মানুষকে শোষণ করে পাকিস্তানি শাসকগোষ্ঠী গড়ে তোলে তাদের দেশকে। কিন্তু বাংলার মানুষ চুপ করে থাকে না।

এ সব শাসন-শোষণ ও সংগ্রামের অনেক ইতিহাস আপনাদের জানা আছে। কারণ, অনেক আন্দোলনের মধ্য থেকে আপনাদের জন্ম। অনেক রক্ত দিয়ে আপনাদের সংগ্রাম করতে হয়েছে। আপনাদের বার বার মোকাবেলা করতে হয়েছে শোষক শ্রেণিকে। মোকাবেলা করতে হয়েছে একদল মীরজাফরকে। বাংলাদেশের একদল শোষক যদি হাতে হাত না মিলাত তাহলে পঁচিশ বছর পাকিস্তানিরা বাংলাকে শোষণ করতে পারত না। যতবার আমরা সংগ্রামে এগিয়ে গিয়েছি ততবারই এই বাংলার মাটিতে একদল লোক সেই শোষকদের হাতিয়ার হিসেবে আমাদের উপর চড়াও হয়েছে। বার বার আমরা এদের মোকাবেলা করেছি। বার বার আমরা মার খেয়েছি। অবশেষে আমরাও চরম আঘাত হেনেছি, যে আঘাতে বাংলাদেশ আজ স্বাধীন সার্বভৌম রাষ্ট্র।

সহকর্মী ভায়েরা ও বোনেরা, ১৯৪৭ সালের পূর্বে আমরা যারা স্বাধীনতা সংগ্রামে যোগদান করেছিলাম তখন আমাদের স্বপ্ন ছিল আমরা স্বাধীন হবো। কিন্তু ‘৪.৭ সালেই আমরা বুঝতে পেরেছিলাম যে, আমরা নতুন করে পরাধীনতার শৃঙ্খলে আবদ্ধ হয়েছি। এর মধ্য থেকেই আমাদের সংগ্রাম করতে হবে। জনগণ তখন বুঝতে পারে নাই। শোষক গোষ্ঠীর নায়করা এখানে শক্তিশালী সরকার গঠন করে। তদানীন্তন পশ্চিম পাকিস্তানের সামরিক বাহিনী ব্যবহার করে। এই অবস্থায়ও আমরা কিছুসংখ্যক দেশপ্রেমিক তাদের বিরুদ্ধে রুখে দাঁড়াবার চেষ্টা করি।

আমার মনে আছে, ১৯৪৭ সালের অক্টোবর মাসে প্রথম আমরা ডেমোক্রেটিক ইয়ুথ লীগ নামে একটা প্রতিষ্ঠান গড়ে তুলি। উদ্দেশ্য। শোষকগোষ্ঠীর মোকাবেলা করতে হবে। কিন্তু আমরা এগুতে পারলাম না। অনেক সময় থিওরি ও প্র্যাকটিসে গণ্ডগোল হয়ে যায়। থিওরি খুব ভালো। কাগজে-কলমে লেখা থিওরি অনেক মূল্যবান। পড়ে শান্তি পাওয়া যায়। কিন্তু প্র্যাকটিক্যাল কাজের সঙ্গে মিল না থাকলে থিওরি কাগজে-কলমে পড়ে থাকে; কাজে পরিণত হয় না।

তখনকার দিনে একদল লোক এ ধরনের থিওরির অনুসারী ছিল। এ সময় ভারতবর্ষে কম্যুনিস্ট পার্টির নেতা ছিলেন রণদিভে। তিনি পি সি যোশীকে তাড়িয়ে দিয়ে কম্যুনিস্ট পার্টির সাধারণ সম্পাদক হন। তিনি বললেন, এখনই অস্ত্রের সাহায্যে মোকাবেলা করা দরকার। পণ্ডিত জওহরলাল নেহেরু সরকারকে উৎখাত করতে হবে। তারা এদিক-ওদিক আঘাত হানলেন। আমাদের এখানেও কিছুসংখ্যক কর্মী বুঝতে না পেরে সেই পন্থা অবলম্বন করতে গেলেন। আমাদের সঙ্গে তাঁদের মতের অমিল হলো। আমরা বললাম, দেশের মানুষকে না গড়ে তুলে, দেশের মানুষকে মোবিলাইজ না করে এবং পরিষ্কার আদর্শ না নিয়ে চলা যায় না। তারা বুঝতে পারলেন না। ডেমোক্রেটিক ইয়ুথ লীগ ভেঙে গেল।

 

ছাত্রলীগ ও আওয়ামী লীগের জন্ম

সাম্রাজ্যবাদী শক্তি যখন শোষণ করতে চায় তখন তারা আঘাত করে শিক্ষা ও সংস্কৃতির উপর, ভাষার উপর। তাকে ধ্বংস করতে না পারলে শোষণ করা সহজ হয়ে উঠে না। তাই ১৯৪৮ সালে পাকিস্তানি শাসকগোষ্ঠী বাংলা ভাষার উপর আঘাত হানল। সংখ্যাগুরু লোকের ভাষার উপর আঘাত করে আমাদের উপর উর্দু ভাষা চাপিয়ে দেবার চেষ্টা করা হলো। তখন একমাত্র রাজনৈতিক প্রতিষ্ঠান ছিল মুসলিম লীগ। জিন্নাহ সাহেব তখনও বেঁচে আছেন এবং তাঁর দলের লোকেরাই বাংলাদেশের শাসন চালিয়েছিল। তাদের শক্তি ছিল, সামর্থ্য ছিল, অর্থ ছিল। বিদেশি শক্তিও তাদের পিছনে ছিল। আমরা ভাষার উপর এ আঘাত সহ্য করতে পারলাম না। তারই ফলশ্রুতিতে ১৯৪৮ সালের ৪ জানুয়ারি ছাত্রলীগের জন্ম হয়। ১১ মার্চ তারিখে ছাত্রলীগের নেতৃত্বে আমরা আন্দোলন শুরু করি। ঐ তারিখেই অন্যান্য কয়েকটি সাংস্কৃতিক প্রতিষ্ঠানের সঙ্গে একযোগে আমরা শোষকগোষ্ঠীর আঘাতের মোকাবেলা করি।

আজ মনে পড়ে আমার বন্ধু ও সহকর্মী শামসুল হকের কথা, যার সঙ্গে অনেক দিন কাজ করেছি। তিনি আর ইহজগতে নাই। তিনি আওয়ামী লীগের প্রথম সাধারণ সম্পাদক ছিলেন। তার কথা যদি আজ আমি স্মরণ না করি, অন্যায় করা হবে। মরহুম শামসুল হক আর আমি একসঙ্গে গ্রেফতার হই। তারপরেই আমাদের আন্দোলন শুরু হয়। আমরা বুঝতে পারলাম, রাজনৈতিক প্রতিষ্ঠানের প্রয়োজন আছে। তা না হলে আন্দোলন। করা যাবে না। তাই আমরা প্রতিষ্ঠান গড়ে তোলার কাজে আত্মনিয়োগ করলাম। আমাদের সহকর্মীদের মোবিলাইজ করতে শুরু করলাম।

আবার আমাকে গ্রেফতার করা হলো। আমার সহকর্মীদের গ্রেফতার করা হলো। আমরা সেখানে একটি রাজনৈকি প্রতিষ্ঠান করবো বলে ঠিক করলাম। ১৯৪৯ সালের জুন মাসে আমি যখন ঢাকার কেন্দ্রীয় কারাগারে বন্দী, তখন আওয়ামী লীগের জন্ম হয়। জেলখানায় বন্দী থাকা অবস্থায়ই তারা আমাকে যুগ্ম-সম্পাদক পদে নির্বাচিত করেন।

বায়ান্ন সালের আন্দোলন

অনেকে ইতিহাস ভুল করে থাকেন। ১৯৫২ সালের আন্দোলনের তথা রাষ্ট্রভাষা আন্দোলনের সঠিক ইতিহাস আপনাদের জানা দরকার। আমি তখন ঢাকা মেডিকেল কলেজ হাসপাতালে বন্দী অবস্থায় চিকিৎসাধীন। সেখানেই আমরা স্থির করি যে, রাষ্ট্রভাষার উপর ও আমার দেশের উপর যে আঘাত হয়েছে, ২১ ফেব্রুয়ারি তারিখে তার মোকাবিলা করতে হবে। সেখানেই গোপন বৈঠকে সব স্থির হয়। এ কথা আজ বলতে পারি; কারণ আজ পুলিশ কর্মচারীর চাকরি যাবে না। সরকারি কর্মচারীর চাকরি যাবে না। কথা হয়, ১৬ ফেব্রুয়ারি আমি জেলের মধ্যে অনশন ধর্মঘট করব, আর ২১ তারিখে আন্দোলন শুরু হবে। জেলে দেখা হয় বরিশালের মহিউদ্দীন সাহেবের সঙ্গে। তাকে বললাম, আমরা এই প্রোগ্রাম নিয়েছি। তিনি বললেন, আমিও অনশন ধর্মঘট করবো। ১৬ ফেব্রুয়ারি তারিখে আমরা অনশন ধর্মঘট করলাম। এর দরুন আমাদের ট্রান্সফার করা হলো ফরিদপুর জেলে। সূচনা হয় ১৯৫২ সালের রাষ্ট্রভাষা আন্দোলনের।



তারা চরম আঘাত করল ভাষার উপর, কৃষ্টির উপর। চরম আঘাত হানল আমাদের উপর। ১৯৪৯ সালে আওয়ামী লীগের জন্মের পর থেকেই গ্রেফতার অভিযান শুরু হয়। আওয়ামী লীগের কণ্ঠ রোধ করে দেয়া হলো। আওয়ামী লীগের জীবন অতিষ্ঠ করে তোলা হলো। আওয়ামী লীগ কর্মীদের পালিয়ে পালিয়ে আশ্রয় নিতে হয়েছিল। এভাবেই আমাদের দিন কাটতে থাকে। এ অবস্থায় আমরা সংগ্রাম চালিয়ে যাই। একদিনে সংগ্রাম হয় না। একদিনে দেশ জয় হয় না। একদিনে আদর্শ প্রতিষ্ঠিত করা সম্ভব নয়। এজন্য চাই নীতি ও আদর্শকে সামনে রেখে নিঃস্বার্থভাবে সংগ্রাম চালিয়ে যাওয়া।



সহকর্মী ভাইয়েরা, আজ এসব কথা কেন বলছি? এ জন্য বলছি যে, এতকাল পর্যন্ত আপনাদের প্রতিষ্ঠানের সভাপতি হিসেবে, সাধারণ সম্পাদক হিসেবে আমি কাজ চালিয়েছি। আজ আমার বিদায় নেয়ার পালা। আজ আমি আপনাদের প্রেসিডেন্ট থাকতে পারি না। আজ আপনাদের নতুন প্রেসিডেন্ট নির্বাচন করতে হবে। কারণ আমার পক্ষে আর সম্ভব নয়। এটাই আমার সভাপতির শেষ ভাষণ। এই জন্যই আপনাদের কাছে আমার কিছু বলা দরকার। এ জন্যই আজ সংক্ষেপে আওয়ামী লীগের কিছু ইতিহাস বলছি। এই প্রতিষ্ঠানের কথা চিন্তা করলেই বক্তৃতা আমি দেবার পারি না। কত চেহারা ভেসে উঠে আমার সামনে! কত ত্যাগী কর্মী কারাবরণ করেছে। কত ভাই, কত সহকর্মী শহিদ হয়েছে। এদের সঙ্গে দিনের পর দিন, রাতের পর রাত আমি কঠোর পরিশ্রম করেছি। কারাগারের নির্জন প্রকোষ্ঠে দিন কাটিয়েছি। কত দিন আন্দোলন করতে গিয়ে বিপদের সম্মুখীন হয়েছি। তাদের কথা আমি স্মরণ না করলে অন্যায় করা হবে। কারণ আজ দেশ স্বাধীন হয়েছে, কিন্তু তারা আমাদের মধ্যে নাই।



১৯৪৯ সালে আওয়ামী লীগ প্রতিষ্ঠিত হওয়ার পর চরম আঘাত আসে আওয়ামী লীগের উপর। শোষকগোষ্ঠী আমাদের ভাষা ও কৃষ্টির উপর হামলা চালায়। অত্যাচার চালায় বাংলার মানুষের উপর। কিন্তু আমরাও বসে থাকি নাই। বাংলার জনগণ, বাংলার ছাত্র সমাজ, বাংলার যুব সমাজ, বাংলার প্রগতিশীল কর্মীরা এই হামলার মোকাবেলা করতে থাকে বার বার। কিন্তু অপর পক্ষ ছিল বড় শক্তিশালী। তাদের হাতে ছিল অস্ত্র, মেশিনগান। তাদের কাছে ছিল অর্থ, ছিল ধোঁকাবাজি। তারা বিশেষ অস্ত্র হিসেবে। ব্যবহার করত ধর্মের নাম। আমার বাংলাদেশের মানুষ ধর্মভীরু। তাই ধর্মের নামে ধোকা দেয়া যত সহজ অন্য কিছুতে ততটা সহজ নয়। তাই ধর্মকে তারা ব্যবহার করল বাংলার মানুষকে শোষণ করার অস্ত্র হিসেবে।



শোষকের নয়া ষড়যন্ত্র

১৯৫২ সালের আন্দোলনের পরে শোষকগোষ্ঠী দেখল যে, বাংলা ভাষাকে এভাবে দাবানো যাবে না। তাই তারা ছলে-বলে-কৌশলে আমাদের ভাষা, কৃষ্টি ও সভ্যতাকে এবং আমাদের আন্দোলনকে বানচালের চেষ্টা করতে আরম্ভ করে।

ভাই ও বোনেরা, ১৯৫৪ সালের ইতিহাস আপনারা জানেন। আমরা বায়ান্ন সালে জেল থেকে বের হয়ে আসি। তিপ্পান্ন সালেও আমাদের অনেক কর্মী গ্রেফতার হয়। ১৯৫৪ সালে একটা নির্বাচন দেওয়া হলো। আওয়ামী লীগের নেতৃত্বে যুক্তফ্রন্ট গঠিত হয়। বাংলাদেশে নিরঙ্কুশ সংখ্যাগরিষ্ঠতা লাভ করে সেই যুক্তফ্রন্ট। বাংলার মানুষ একতাবদ্ধ হয়। শেরে বাংলা ফজলুল হক তখন চিফ মিনিস্টার হন। কিন্তু পাকিস্তানের শোষকগোষ্ঠী আঁৎকে উঠে। তারা বাংলার মানুষকে একতাবদ্ধ হতে দেবে না। তাই আবার তারা আঘাত হানার চেষ্টা করে।

যেদিন আমি মন্ত্রী হিসেবে শেরে বাংলার কেবিনেটে শপথ নিয়েছি, সেদিনের কথা আমার মনে আছে। ঠিক সেই সময় এক ঘণ্টার মধ্যে আদমজীতে এক সাম্প্রদায়িক দাঙ্গার সৃষ্টি করা হলো। তারা ষড়যন্ত্র করল এই সরকারকে উৎখাত করতে হবে। তাই সৃষ্টি করল তাদের দালালদের দিয়ে এই দাঙ্গা। মানুষের জন্য তাদের কোনো দরদ ছিল না। মানুষকে তারা ভালোবাসত না। ক্ষমতাকেই তারা বড় করে দেখত। তাই '৫৪ সালে তারা দাঙ্গা বাধাল আদমজীর পাটকলে। আমার মনে আছে, পাঁচশোরও বেশি লোক সেখানে মারা যায়। শপথ নিয়েই সেখানে আমরা দৌড়ে যাই। উপস্থিত হই ৷ মোকাবিলা করি। মানুষকে বুঝাবার চেষ্টা করি।১৯৫১ সালেও তারা সাম্প্রদায়িক দাঙ্গা সৃষ্টি করে বাংলার মাটিতে। এতে এদেশের অনেক নিরীহ লোক জীবন দেয়। এই দাঙ্গা তারা সৃষ্টি করে বাঙালি জাতিকে বিভক্ত করার জন্য। কারণ, বাংলাদেশে যদি বিভেদ সৃষ্টি করা না যায় তাহলে তারা শাসন ও শোষণ চালাতে পারবে না। এমনি করে তারা চালায় তাদের ষড়যন্ত্র। আমার মনে আছে তদানীন্তন প্রাদেশিক পরিষদের ৫০ জনের মতো সদস্যকে গ্রেফতার করা হয়। আমাদের কয়েক হাজার কর্মী গ্রেফতার হয়। বাংলার মানুষের উপরে অত্যাচারের স্টিম রোলার চলে। কিন্তু আমরা নিরুৎসাহ হই নাই। আমরা আরও সংঘবদ্ধভাবে সংগ্রাম আরম্ভ করার চেষ্টা করি। আমরা ধাপে ধাপে এগিয়ে যাওয়ার চেষ্টা করি। আওয়ামী লীগের পরিষ্কার আদর্শ আমাদের সামনে ছিল। আওয়ামী লীগের ম্যানিফেস্টো ছিল। তাদের কর্মী ছিল, তাদের প্রতিষ্ঠান ছিল।

রাজনৈতিক প্রতিষ্ঠানের চারটি স্তম্ভ

সহকর্মী ভায়েরা, আমাদের রাষ্ট্রের চারটি আদর্শ আছে। রাজনৈতিক প্রতিষ্ঠানগুলির তেমনি চারটি স্তম্ভ থাকা প্রয়োজন। এই চারটি স্তম্ভ ছাড়া কোনো রাজনৈতিক প্রতিষ্ঠান চলতে পারে না। আমি গর্বিত যে ২৫ বছরে আওয়ামী লীগ সেই স্তম্ভগুলি প্রতিষ্ঠিত করেছে। ২৫ বছরের আওয়ামী লীগ কর্মীদের জন্য আমি গর্বিত। বার বার জনগণের সাহায্য ও সমর্থনের জন্য আমি কৃতজ্ঞতা প্রকাশ করছি। রাজনৈতিক প্রতিষ্ঠানের প্রথম প্রয়োজন সঠিক নেতৃত্বের। সঠিক নেতৃত্ব ছাড়া রাজনৈতিক প্রতিষ্ঠান চলতে পারে না। আওয়ামী লীগ নেতৃত্ব দিয়েছে। নেতারা চেষ্টা করেছেন সঠিক নেতৃত্ব দেওয়ার জন্য। নেতৃত্বের সঙ্গে প্রয়োজন আদর্শের। যাকে অপর কথায় বলা যায় ম্যানিফেস্টো। প্রতিষ্ঠানের উদ্দেশ্য কী আদর্শ কী— এটা থাকতেই হবে। নেতৃত্ব ও আদর্শের পরে প্রয়োজন নিঃস্বার্থ কর্মীর নিঃস্বার্থ কর্মী ছাড়া কোনো প্রতিষ্ঠান বড় হতে পারে না, কোনো সংগ্রাম সাফল্যমণ্ডিত হতে পারে না। এর পরে প্রয়োজন সংগঠনের সংগঠন ছাড়াও কোনো রাজনৈতিক প্রতিষ্ঠানের কাজ সফল হতে পারে না।

সেই জন্য বলছিলাম রাজনৈতিক প্রতিষ্ঠানের চারটি জিনিসের প্রয়োজন এবং তা হচ্ছে নেতৃত্ব, ম্যানিফেস্টো বা আদর্শ নিঃস্বার্থ কর্মী এবং সংগঠন।আমি আনন্দের সঙ্গে বলতে পারি যে, আওয়ামী লীগের ১৯৪৯ সাল থেকে আজ পর্যন্ত নেতৃত্ব ছিল, আদর্শ ছিল, নিঃস্বার্থ কর্মী ছিল এবং সংগঠন ছিল। এই ভিত্তির উপরই সংগ্রামে এগিয়ে গিয়ে আওয়ামী লীগ ইতিহাস সৃষ্টি করতে পেরেছে।

আইয়ুবের সামরিক শাসন

১৯৫৪ সালের পর অনেক ইতিহাস। আমরা ধাপে ধাপে এগিয়ে যাই। ১৯৫৫ সালে আওয়ামী লীগ অসাম্প্রদায়িক প্রতিষ্ঠানে পরিণত হয়। তারপর পূর্ণ স্বায়ত্তশাসনের আন্দোলন শুরু হয়। বাংলাদেশের মানুষের অধিকার আদায়ের সংগ্রাম চলে। কিন্তু শোষকগোষ্ঠী দেখল যে, এভাবে চলতে দেওয়া যায় না। তাই ১৯৫৮ সালে সামরিক আইন জারি করে আইয়ুব খান ক্ষমতা দখল করেন।

বাংলাদেশ আরও বিপদের মধ্যে গিয়ে পড়ে। কারণ সামরিক বাহিনীর শতকরা ৯৫ জন ছিল তৎকালীন পশ্চিম পাকিস্তানের। তারা বাংলাদেশেরও সরকার দখল করল। মার্শাল ল' জারি করার একমাত্র উদ্দেশ্য ছিল বাংলাদেশকে শোষণ করা। আমরা গ্রেফতার হলাম। সহকর্মীরা গ্রেফতার হলো। আওয়ামী লীগ পার্টি ব্যান্ড হলো। আওয়ামী লীগ কর্মীরা গ্রেফতার হলো। তাদের বিরুদ্ধে বহু মিথ্যা মামলা জারি করা হলো। কিন্তু তারা চুপ করে বসে রইল না। ব্যান্ড হয়ে গেলেও আওয়ামী লীগের কাজ চলল।

আমরা সংখ্যাগুরু। তারা সংখ্যালঘু হওয়া সত্ত্বেও বন্দুকের জোরে বাংলার মানুষের উপর মিলিটারি শাসন আরম্ভ করল। দুশো বছরে ইংরেজ যা করে নাই, ২৫ বছরে পাকিস্তানিরা বাংলার মাটিতে তাই করল। সম্পদ অর্থ যা কিছু সেখানে জড়ো করল। সেখানে রাজধানী, সেখানে সামরিক বাহিনীর হেডকোয়ার্টার, ইনভেস্টমেন্টের হেডকোয়ার্টার, অ্যাসেম্বলী সব কিছু প্রতিষ্ঠিত হলো।

১৫শো মাইল দূরের দুটি অংশ নিয়ে কোনো সময় কোনো একটি রাষ্ট্র হয়েছে বলে আমার জানা নাই। কিন্তু আমরা ধর্মভীরু মানুষ তাই পাকিস্তানিরা ধর্মের নামে এক রাষ্ট্রের দোহাই দিতে আরম্ভ করল। আমরা যারা ব্যাপারটা বুঝতে চেষ্টা করেছিলাম তারা সংগ্রাম করেছি। যারা বুঝতে চেষ্টা করে নাই। তারা তাদের দালালি করেছে।

বাষট্টি সালের আন্দোলন

১৯৬২ সালে সোহরাওয়ার্দী সাহেব গ্রেফতার হন। ছাত্ররা আন্দোলন শুরু করে। আওয়ামী লীগ পার্টি তখন ব্যান্ড। অন্যান্য পার্টিও ব্যান্ড ছিল। আমরা জেল থেকে চেষ্টা করলাম কী করে প্রতিষ্ঠানকে বাঁচিয়ে রাখা যায় এবং সংগ্রাম চালিয়ে যাওয়া যায়। আমরা আওয়ামী লীগকে বাঁচিয়ে রাখলাম । আওয়ামী লীগ কর্মীরা যে যেখানে ছিল বিপদের সম্মুখীন হয়েও নীতি পরিবর্তন না করে, আদর্শ পরিবর্তন না করে তাদের কাজ চালিয়ে যেতে থাকে।

আমরা চিন্তা করে দেখলাম এদের সঙ্গে আর আমাদের চলবে না। যেখানে আদর্শের মিল নাই, যেখানে মতের মিল নাই, যেখানে ভাষার মিল নাই, যেখানে চিন্তার মিল নাই, সেখানে এক রাষ্ট্র চলতে পারে না ! আজ কোথায় পাকিস্তান, কোথায় বাংলাদেশ! ১৫শো মাইলের ব্যবধানে তার সঙ্গে আমাদের কোনো প্রত্যক্ষ যোগাযোগ নাই। এক রাষ্ট্র করা হয়েছিল বাংলাদেশকে শোষণ করবার জন্য, কলোনী করার জন্য। তারা সাড়ে সাত কোটি লোকের বাংলাদেশকে তাদের শিল্প পণ্যের বাজারে পরিণত করে। তাদের কল-কারখানার শিল্প দ্রব্য বাংলাদেশে বিক্রয় করে এখানকার অর্থ সম্পদ লুটে নেয়। আমাদের কিছু কিছু লোক ছিল তারা মন্ত্রী হলেও খুশি হতেন, পার্লামেন্টের সদস্য হলে খুশি হতেন, সামান্য ব্যবসায়ী হলে খুশি হতেন। কিন্তু সাড়ে সাত কোটি মানুষের কথা তারা চিন্তা করতেন না।

আওয়ামী লীগের পুনরুজ্জীবন

১৯৬৩ সালে সোহরাওয়ার্দী সাহেব ইন্তেকাল করলেন। আওয়ামী লীগকে আমরা রিভাইভ করলাম। আবার আমরা আওয়ামী লীগকে অর্গানাইজ করার উদ্যোগী হলাম। এই সময় কিছু কিছু লোক আওয়ামী লীগ ত্যাগ করে চলে গেল। ভালোই হলো। আবর্জনা যতই যায় ততই মঙ্গল। কয়েকবারই এরকম হয়েছে। কিন্তু তাতে প্রতিষ্ঠানের কোনো ক্ষতি হয় না।যাদের আদর্শ নাই, যাদের নীতি নাই, যারা দুর্নীতিবাজ, যারা দেশকে ভালোবাসে না; তারা যদি প্রতিষ্ঠান থেকে বের হয়ে যায়, তাতে প্রতিষ্ঠান। দুর্বল হয় না। প্রতিষ্ঠান শক্তিশালী হয়। তাই ভবিষ্যতেও এ ধরনের লোকদের প্রতিষ্ঠান থেকে বের করে দিয়ে আওয়ামী লীগকে আপনাদের আরো শক্তিশালী করতে হতে পারে।

পরিষ্কার রাস্তা : ৬ দফা

ভায়েরা ও বোনেরা, আমরা আমাদের সহকর্মীদের নিয়ে সুনির্দিষ্ট পথে যাওয়ার স্থির সিদ্ধান্ত নিলাম। তারপর অনেক ভাঙা-গড়া হলো। ১৯৬৬ সালে আমার দেশবাসী জানতে চায়— পরিষ্কার রাস্তা কোথায়? বাঙালি চায় কী? তাদের সামনে কী আছে? তখন ডিফেন্স অব পাকিস্তান রুল নামে একটা পদার্থ ছিল। ফান্ডামেন্টাল রাইটস ছিল না। আইয়ুবী শাসন চলছিল তখন বাংলার মাটিতে। অত্যাচারের স্টিম রোলার চলছিল বাংলার মাটিতে— আমাদের চোখের সামনে। আমি আমার সহকর্মীদের নিয়ে বসলাম— পরিষ্কার পন্থা দিতে হবে। বাংলার মানুষকে আর আমরা এভাবে শোষিত হতে দিতে পারি না। মানুষের একদিন মরতে হয়। আমরা বহু অত্যাচার সহ্য করেছি। দরকার হলে আরো অত্যাচার সহ্য করবো। কিন্তু পরিষ্কার রাস্তা দেখাতে হবে। ওদের সঙ্গে আমরা থাকতে পারি না। আমার বাংলাদেশকে রক্ষা করতে হবে। বাংলার মানুষকে রক্ষা করতে হবে। বাংলার অর্থনীতি গড়ে তুলতে হবে। শোষণহীন সমাজ গড়ে তুলতে হবে। সমাজতান্ত্রিক অর্থনীতি প্রবর্তন করতে হবে। কিন্তু পাকিস্তানের সঙ্গে থেকে বাংলার মানুষ তা কোনো দিন করতে পারবে না। এর উপায় কী?

এই প্রসঙ্গে একটা কথা বলতে চাই— যারা মনে করেন, রাতের অন্ধকারে গুলি করে কিংবা একটা রেললাইন তুলে দিয়ে টেরোরিজম করে বিপ্লব হয়— তারা কোথায় আছেন, তারা জানেন না। এই পন্থা বহু পুরানো পন্থা। এই পন্থা দুনিয়ার কোনোদিন কোনো কাজে লাগে নাই। এ পন্থা দিয়ে দেশের মানুষের কোনো মঙ্গল করা যায় না। একটা রাস্তা ভেঙে দিয়ে ও একজন লোককে অন্ধকারে হত্যা করে শুধু শুধু মানুষকে কষ্ট দেয়া হয়। এই টেরোরিজম দিয়ে দেশের বিপ্লব হয় না, হয় নাই, হতে পারে না।জনগণকে ছাড়া, জনগণকে সংঘবদ্ধ না করে, জনগণকে আন্দোলনমুখী না করে এবং পরিষ্কার আদর্শ সামনে না রেখে কোনো রকম গণআন্দোলন হতে পারে না। এবং সেখানে কোনো বিপ্লব হতে পারে না। দুঃখের বিষয়, অনেকে এখনও টেরোরিজম-এ বিশ্বাস করেন। যাই হোক, ভবিষ্যতে তাদের ভুল ভাঙবে। সময় থাকতে না ভাঙলে তাদের ক্ষতি বেশি হবে। জনগণের ক্ষতি তো হবেই, কিন্তু তাদেরও ক্ষতি হবে।

পরিষ্কার রাস্তা হিসেবে ১৯৬৬ সালে ৬ দফা দেওয়া হলো। আইয়ুব খান অস্ত্রের ভাষা ব্যবহার করবেন বলে হুমকি দিলেন। আইয়ুব খান বোকা ছিলেন না। আইয়ুব খান বুঝতে পারলেন– ৬ দফা আওয়ামী লীগ কেন দিয়েছে? এর পিছনে উদ্দেশ্য কী? পাকিস্তানিরা বুঝতে পেরেছে, এর উদ্দেশ্য কী? এবং আমরা জানতাম আমাদের উদ্দেশ্য কী ও কোথায় আমরা যাবার চাই; কী আমরা বোঝাতে চাই।

আগরতলা ষড়যন্ত্র মামলা

৬-দফা বাংলার মানুষের মুক্তি সনদ। আমরা মুক্তি সনদ কেন দিলাম, আইয়ুব খান বুঝতে পারলেন। তাই তিনি আগরতলা ষড়যন্ত্র মামলা করলেন আমাদের বিরুদ্ধে সামরিক বাহিনীর কিছু বাঙালি ছেলে, বাঙালি সরকারি কর্মচারী ও আওয়ামী লীগের নেতৃত্বের বিরুদ্ধে। তারা আমাদের কারাগারে বন্দী করলেন। আওয়ামী লীগকে ব্যান্ড করলেন না, কিন্তু তারা বন্দী করলেন অনেক আওয়ামী লীগ নেতাকে। আওয়ামী লীগ ভাঙার জন্য পাকিস্তান থেকে কিছু নেতা এসে তখন চেষ্টা করলেন। ভাঙলেন কিছুটা। কিছু কিছু আওয়ামী লীগ নেতা বুঝতে না পেরে যোগদান করলেন তাদের সাথে। আমি তখন কারাগারে বন্দী। আওয়ামী লীগের সাধারণ সম্পাদক তাজউদ্দীন, মনসুর আলী, শামসুল হক, জালাল, জহুর ও চিটাগাং-এর আজিজসহ আমাদের বহু সহকর্মীও বন্দী হয়। যারা বাইরে রইল, তারা ৬ দফাকে আঁকড়ে ধরল। তারা মোকাবেলা করল, নেতৃত্ব দিল। নজরুল ছিলেন অ্যাকটিং প্রেসিডেন্ট, এই অবস্থায় তারা শুরু করল। শাসকরা পারল না আওয়ামী লীগকে দাবাতে ।গণঅভ্যুত্থান

বাংলার ছাত্র-জনতা রুখে দাঁড়াল এর বিরুদ্ধে। গণআন্দোলন শুরু হলো। ছাত্র সংগ্রাম পরিষদ গঠিত হলো। ছাত্রলীগ, ছাত্র ইউনিয়ন ও অন্যান্য সব প্রগতিশীল ছাত্র প্রতিষ্ঠান ঐক্যবদ্ধ আন্দোলন শুরু করল। তারা আওয়ামী লীগকে সক্রিয় সমর্থন দিল এবং তাদের সঙ্গে যোগদান করল। আইয়ুব খানের আসন নড়ে উঠল। আগরতলা ষড়যন্ত্র মামলা উইথড্র হয়ে গেল। আমরা খালাস পেলাম।

আবার একটা ফন্দি করা হলো। রাউন্ড টেবিল কনফারেন্স। রাউন্ড টেবিল কনফারেন্সের উদ্দেশ্য ছিল একটা কনস্টিটিউশন প্রবলেম সলভ করা। আমি আমার সহকর্মী ছাড়াও কয়েকজন বিশেষজ্ঞকে নিয়ে গেলাম আমার সঙ্গে। কারণ আমাদের বুঝতে হবে, এটা রাউন্ড টেবিল কনফারেন্স না; ধোঁকা। আসলে এটা ছিল বাংলাকে শোষণ করার আরেকটা ষড়যন্ত্র। তাই আপনাদের পক্ষ থেকে আমি তা রিজেক্ট করলাম। বলে দিলাম, সংগ্রাম করে বাংলার মানুষ তাদের দাবি আদায় করবে। রাউন্ড টেবিলে বসে নয়।

ইয়াহিয়ার আবির্ভাব

আইয়ুব খান বিদায় নিলেন। ইয়াহিয়া খানকে বসিয়ে দেয়া হলো। প্রেসিডেন্ট হয়ে বসে পড়লেন আর এক জেনারেল সাহেব। তিনি বললেন, নির্বাচন দিবেন। নির্বাচন দেওয়া হলো। আমাদের অনেকে বুঝতে পারলেন না। তারা বড় বড় বক্তৃতা করলেন। প্রশ্ন করলেন— কেন আমরা নির্বাচনে যাচ্ছি? বাংলার মানুষ যে একতাবদ্ধ, এক; বাংলার মানুষ যে বাঁচতে চায়, বাংলার মানুষ যে মুক্তি চায়, তার জন্য আমাদের নির্বাচনে যাওয়া প্রয়োজন– তারা এ কথা বুঝতে পারেন নাই। বুঝতে পারেন নাই, শেখ মুজিব আর আওয়ামী লীগের উদ্দেশ্য কী?

আমরা নির্বাচনে গেলাম। আমরা ১৬৯টি সিটের মধ্যে ১৬৭টি সিট ক্যাপচার করলাম। দুনিয়া দেখল– বাংলার মানুষ একতাবদ্ধ। এই প্রথম একতাবদ্ধ। বাংলার মানুষের মধ্যে কনফিডেন্স ফিরে আসল। ইয়াহিয়া খান আঁৎকে উঠলেন। শোষকগোষ্ঠী আঁৎকে উঠল। তারা আঘাত করার জন্য প্রস্তুত হলো। আমরা জনগণকে আন্দোলনের দিকে এগিয়ে নিয়ে গেলাম।আমরা শপথ গ্রহণ করলাম যে, নীতির সঙ্গে কোনো আপোস নাই। জনগণ যে ম্যান্ডেট দিয়েছে, তা থেকে আমরা সরতে পারি না।

তারপরের ইতিহাস চরম ইতিহাস। ধাপে ধাপে বাংলার মানুষকে এগিয়ে নিতে হয়েছে। ধাপে ধাপে বাংলার মানুষকে আন্দোলন করতে হয়েছে। অনেক ত্যাগ স্বীকার করতে হয়েছে। অনেকে বক্তৃতা করে; বড় বড় তেজি বক্তৃতা। কিন্তু তারা জানে না ১৯৪৭-৪৮ সাল কী ছিল। ১৯৫০, '৫২, '৫৪ সাল কী ছিল। ওরা জানে না ১৯৫৭-৫৮, ১৯৬২, ১৯৬৫-৬৬, ১৯৬৮-৬৯ ও '৭০ সাল কী ছিল। ওদের কারো কারো সে দিন জন্ম হয় নাই। অনেকে আন্দোলন দেখে নাই। আন্দোলন কাকে বলে জানে না। কোনো দিন জীবনে জেলের দরজা দেখে নাই। অবিচারের সামনে পড়ে নাই। আন্দোলন গাছের ফল নয়। আন্দোলন মুখ দিয়ে বললেই করা যায় না। আন্দোলনের জন্য জনমত সৃষ্টি করতে হয়। আন্দোলনের জন্য আদর্শ থাকতে হয়। আন্দোলনের জন্য নিঃস্বার্থ কর্মী থাকতে হয়। ত্যাগী মানুষ থাকা দরকার। আর সর্বোপরি জনগণের সংঘবদ্ধ ও ঐক্যবদ্ধ সমর্থন থাকা দরকার।

অসহযোগ আন্দোলন

তারা ভুলে যায় ১৯৭০ সালের নির্বাচনের পরে আওয়ামী লীগের ইতিহাস ভুলে যায়। কী ভাবে ১৯৭১ সালের ১ মার্চ থেকে ২৫ মার্চ পর্যন্ত আওয়ামী লীগ এককভাবে এদেশে নন-কোঅপারেশন মুভমেন্ট করে। ছাত্র-জনতা, ধর্ম শ্রেণি ও পেশা নির্বিশেষে তাতে যোগদান করেছিল। দেশের মানুষ সংঘবদ্ধ ছিল, শোষকগোষ্ঠী আঁৎকে উঠেছিল। শোষকরা জানত এবং আমরাও জানতাম যে, আওয়ামী লীগ তাদের দাবি থেকে এক চুলও নড়বে না। কারণ আওয়ামী লীগ কোনোদিন ওয়াদা ভঙ্গ করে নাই। তারা ওয়াদা ভঙ্গ করতে পারে না। বাংলার মানুষ যা বলেছে তাই হবে। এর পিছনে সরার ক্ষমতা আমাদের নাই। তাই আমি সেদিন বলেছিলাম— ৬-দফা জনগণের সম্পদ। আওয়ামী লীগের আর শেখ মুজিবুর রহমানের সম্পদ নয়। ওটার সঙ্গে আপোস হয় না। অনেকে গোপনে আপোসের প্রপাগাণ্ডা করতেন। কিন্তু আমরা জানতাম যে ইয়াহিয়া খান সৈন্য সমাবেশ করছেন।আজ সকলের জানা দরকার, আমরাও বসে ছিলাম না। আমরা যদি বসে থাকতাম; একই সময় একই মুহূর্তে বাংলাদেশের ৫৮টা মহকুমায় সশস্ত্র বিপ্লব শুরু হতো না। রেসিস্ট্যান্ট মুভমেন্ট শুরু হতো না। শুরু হয়েছিল এজন্য যে, তখন আওয়ামী লীগ নেতৃত্ব দিচ্ছিল। ২৫ মার্চ তারিখে আমি যখন স্বাধীনতা ঘোষণা করলাম, আমি যখন

বাংলার মানুষকে ডাক দিলাম, তখন আমি গ্রেফতার হয়ে গেলাম। কিন্তু আমার সহকর্মীরা আমার অনুপস্থিতিতেও সংগ্রামে ঝাঁপিয়ে পড়ে। সংগ্রাম উপরের থেকে পড়ে নাই। নজরুল তখন অ্যাকটিং প্রেসিডেন্ট হয়েছিল। প্রেসিডেন্ট আমাকে করে। তাজউদ্দীন প্রাইম মিনিস্টার হয়েছিল। তারা দেশের এই সংগ্রাম চালায়। অবশ্য আমাদের সহযোগী দু-একটা রাজনৈতিক প্রতিষ্ঠান আমাদের সমর্থন দিয়েছিল। কম্যুনিস্ট পার্টি দিয়েছিল। আমাদের মোজাফ্ফর ন্যাপও দিয়েছিল। কিন্তু সেদিন প্রতিষ্ঠান ছিল কার? নেতৃত্ব ছিল কার? আজ যারা বড় বড় কথা বলে, কোথায় ছিল তারা? কোথা থেকে তারা এসেছে? কে তাদের কথা শুনত?

প্রতিরোধ সংগ্রাম

আজকে তারা সংগ্রাম করে গভর্নমেন্ট গঠন করতে চায়। ২৫ মার্চ তারিখে কার উপরে আক্রমণ শুরু হয়? আক্রমণ শুরু হয় আওয়ামী লীগের উপরে, আওয়ামী লীগের কর্মীদের উপরে, বিশ্ববিদ্যালয়ের ছাত্রদের উপরে, রাজারবাগে আমার পুলিশের উপরে, আমার সামরিক বাহিনীর বাঙালি ছেলেদের উপরে, আর আমার বিডিআর-এর উপরে। এরপর রেসিস্ট্যান্স মুভমেন্ট আরম্ভ হয়। অ্যারোপ্লেন, জাহাজ না থাকলে তারা কিছুই করতে পারত না। আমাদের অস্ত্র ছিল না। সামান্য যা জোগাড় করতে পেরেছিলাম সেগুলো সমস্ত জায়গায় বাংলাদেশের মহকুমায় মহকুমায় পাঠানো হয়েছিল। প্রত্যেক মহকুমায় মহকুমায় আমাদের কমান্ডার ঠিক করা ছিল। প্রত্যেক জিলায় জিলায় আমাদের কমান্ডার ঠিক করা ছিল। স্বাধীনতা আন্দোলন একদিনে হয় নাই। স্বাধীনতার আন্দোলন শুরু হয়েছে ২৫ বছর আগে থেকে। আওয়ামী লীগের জন্ম, সংগ্রামের জন্ম। আওয়ামী লীগ প্রতিষ্ঠানের জন্ম হয়েছে সংগ্রামের মধ্য দিয়ে। আওয়ামী লীগ প্রতিষ্ঠানের আজ যদি মৃত্যু হয় তবে আমি দেখতে চাই সংগ্রামের মধ্য দিয়েই যেন মৃত্যু হয়।কর্মী ভায়েরা, আজ তোমাদের সামনে আমার অনেক কথা বলার আছে। কত হাজার হাজার লক্ষ লক্ষ লোক শহিদ হয়েছে বাংলার স্বাধীনতার জন্য! লক্ষ লক্ষ মা-বোনের আর্তনাদ আজও মোছে নাই, আজও থামে নাই । আজও তাদের চোখের পানি যায় নাই। সেই সংগ্রামে আওয়ামী লীগের এমন কোনো কর্মী নাই যার বাড়িঘর জ্বালাইয়ে দেওয়া হয় নাই। গ্রামে গ্রামে আওয়ামী লীগারদের বাড়ি কোনটা, আওয়ামী লীগের কর্মীর বাড়ি কোনটা, আওয়ামী লীগের বাপ-মা কে, সেইগুলো বেছে বেছে জ্বালিয়ে-পুড়িয়ে দেওয়া হয়েছে। আওয়ামী লীগ কর্মীকে ধরতে পারলে এক মুহূর্ত দেরি করে নাই, গুলী করে হত্যা করা হয়েছে।

স্বাধীনতার ঘোষণা

বাংলাদেশের লক্ষ লক্ষ যুবক, লক্ষ লক্ষ কৃষক, লক্ষ লক্ষ শ্রমিক রক্ত দিয়েছে। আর কারো কথায় নয়; শেখ মুজিবুর রহমানের ডাকেই তারা জীবন দিয়েছে। স্বাধীনতার ইতিহাস কোনোদিন মিথ্যা করতে নাই। আমার সহকর্মীরা যারা এখানে ছিল তারা সকলে জানত যে ২৫ তারিখ রাত্রে কী ঘটবে। তাদের বলেছিলাম, আমি মরি আর বাঁচি, সংগ্রাম চালিয়ে যেয়ো। বাংলার মানুষকে মুক্ত করতে হবে। ৭ মার্চ কি স্বাধীনতা সংগ্রামের কথা বলা বাকি ছিল? প্রকৃতপক্ষে ৭ মার্চই স্বাধীনতা ঘোষণা করা হয়েছিল । সেদিন পরিষ্কার বলা হয়েছিল এবারের সংগ্রাম স্বাধীনতার সংগ্রাম এবারের সংগ্রাম মুক্তির সংগ্রাম সহকর্মী ভায়েরা, স্বাধীনতা সংগ্রামের ইতিহাস আপনারা জানেন, আমি আর বলতে চাই না। ইয়াহিয়া খান ও পাকিস্তানের শাসকগোষ্ঠী কী করেছে, আপনারা জানেন। দেশের অর্থনৈতিক অবস্থা, রাস্তা-ঘাটের অবস্থা, পোর্টের অবস্থা সবই আপনারা জানেন।

১০ জানুয়ারি তারিখে আমি হাসতে হাসতে বলেছিলাম, আজ আমি বেঁচে আছি, অথচ আমার ফাঁসির হুকুম হয়েছিল। এ দু’বছর আমার লাইফের এক্সটেনশন হলো। ৫৭ বছর চাকরি হয়ে গেলে সরকারি চাকরি যেমন এক্সটেনশন হয়; তেমনি আমার লাইফেরও এক্সটেনশন হয়েছে। কিন্তু কয় বছর এক্সটেনশন হয়েছে, তা আমার জানা নাই। কারণ ওটা খোদার হাতে। তবে দুই বছর পার হয়েছে- বলতে পারি। আমার সহকর্মীদের দশা হয়েছিল তাই। ধরা পড়লে আর এক্সটেনশন হতো না, সঙ্গে সঙ্গে শেষ ।

অর্থনৈতিক মুক্তি

তাই আজকে ভেবে দেখুন, যে আদর্শের জন্য স্বাধীনতা সংগ্রাম করেছেন সে আদর্শ কী? কেন স্বাধীনতা সংগ্রাম করলাম? কেন লক্ষ লক্ষ মানুষ জীবন দিল? আজ সত্যিই আমরা স্বাধীন। আজ আমার পতাকা ওড়ে। আজ আমার জাতীয় সংগীত বাজে। দুনিয়ার ১১৬টি দেশ আমাদের রিকগনিশন দিয়েছে। আজ আমার কৃষ্টি ও ভাষার উপর কেউ আঘাত করতে পারবে না। আজ বাংলার মাটি আমার, আমি বাংলার মাটির। আজ বিদেশি শোষকরা আমার দেশকে শোষণ করতে পারবে না। আজ সাম্রাজ্যবাদের দালাল বাংলার মাটিতে স্থান পাবে না। আজ আমরা বাংলার মানুষকে শোষণ করতে দিব না। আজ বাংলাদেশ স্বাধীন সার্বভৌম রাষ্ট্র। এটা একদিক। আর একদিক রয়েছে। সহকর্মী ভায়েরা মনে রেখো কোনোদিন আমি আমার কথা না বুঝে বলি না। আমি জেনেশুনেই বলেছিলাম স্বাধীনতার সংগ্রাম, মুক্তির সংগ্রাম। কিন্তু মানুষ মুক্তি পাবে সেই দিন, যেই দিন অর্থনৈতিক মুক্তি দেবা বাংলার মানুষকে। তোমরা এক যুদ্ধে জয়লাভ করেছো, দ্বিতীয় যুদ্ধ শুরু করেছো। আওয়ামী লীগের সহকর্মীরা, এইখানেই তোমাদের পরীক্ষা— অগ্নিপরীক্ষা।

ভারতের বন্ধুত্ব

আজ আমি কৃতজ্ঞতার সঙ্গে ভারতবর্ষের কথা স্মরণ করি। পাকিস্তানি বর্বর বাহিনী পাঁচ ডিভিশন সৈন্য নিয়ে বাংলার মাটিতে থাকতে পারে নাই৷ এক কোটি লোক ভারতে আশ্রয় নিয়েছিল। আমার সহকর্মীরা আশ্রয় নিয়েছিল। ভারতের জনগণ এবং শ্রীমতী গান্ধী ও তাঁর সরকার বাংলার মানুষকে যদি সেই দিন আশ্রয় না দিত, যদি সান্ত্বনা না দিত; বাংলার মানুষের দাঁড়াবার জায়গা থাকত না। পাকিস্তানি বর্বর বাহিনীর লোকেরা আমার দেশের মানুষকে শেষ করে দিত। তাই আমি শ্রদ্ধার সঙ্গে তাঁদের স্মরণ করি কিন্তু তাদের বন্ধুত্ব নষ্ট করার ষড়যন্ত্র চলছে। আমি পরিষ্কার বলতে চাই, এ বন্ধুত্ব এমনি আসে নাই। দুর্দিনে যে লোক আমার পাশে দাঁড়ায়, সে-ই হলো আমার সত্যিকারের বন্ধু। তাই ভারতবর্ষ আমার বন্ধু। আমরা স্বাধীন, সার্বভৌম দেশ, ভারত স্বাধীন সার্বভৌম দেশ। তার ব্যাপারে আমি হস্তক্ষেপ করবো না। আমার ব্যাপারে তারা হস্তক্ষেপ করবে না। পাশাপাশি শান্তিপূর্ণ সহঅবস্থানের ভিত্তিতে আমি বাস করতে চাই। আজ আমি স্মরণ করি আমার সহকর্মী ভাইদের কথা, আমার বাংলার জনগণের কথা যে জনগণ রক্ত দিয়ে গেছে। স্মরণ করি আমার মুক্তিযোদ্ধা ভাইদের কথা— যারা রক্ত দিয়েছে, যারা শহিদ হয়েছে, যারা আজ পঙ্গু হয়ে আছে। আমি স্মরণ করি সেই মা-বোনদের কথা, যাদের উপর অত্যাচার হয়েছে, সেই সঙ্গে আমি নিশ্চয়ই স্মরণ করি ভারতের সেই সমস্ত সেনাবাহিনীর জোয়ানদের কথা, ১৪ হাজার জোয়ান, যারা বাংলার মাটিতে রক্ত দিয়ে বাংলার মানুষকে বাঁচিয়েছিল ।

স্বাধীনতা রক্ষা করতে হবে

ছেলে- খেলা নয়। রাষ্ট্র চালানো এত সোজা নয়। আওয়ামী লীগ কর্মী ভায়েরা, আমি আগেই বলেছি, আজ স্বাধীনতা সংগ্রাম করে আমরা স্বাধীন হয়েছি। এখন আমাদের অর্থনৈতিক মুক্তি অর্জন করতে হবে। যে জনগণ সংঘবদ্ধভাবে আপনাদের পাশে দাঁড়িয়েছিল সেই জনগণ কিন্তু আজও আছে। যদি আজ জনগণ আপনাদের অশ্রদ্ধা করে, যদি আজ জনগণ আপনাদের ভালো না বাসে, জনগণ যদি আপনাদের প্রতি শ্রদ্ধা হারিয়ে ফেলে, জনগণ যদি আপনাদের প্রতি আস্থা হারিয়ে ফেলে, সেই জন্য বাংলার জনগণ দায়ী হবে না- দায়ী হবেন আপনারা, দায়ী হব আমরা। আপনারা জানতেন না— কোনোদিন আপনারা ক্ষমতায় আসবেন। আওয়ামী লীগ সহকর্মীরা, আপনারা জানতেন না- এত সহজে কোনোদিন আপনারা যুদ্ধে জয়লাভ করবেন। এত তাড়াতাড়ি স্বাধীনতা পাবেন। আপনারা আগুনে ঝাঁপ দিয়েছিলেন। রক্তের বিনিময়ে আমরা স্বাধীনতা এনেছি। এ স্বাধীনতাকে আমাদের রক্ষা করতে হবে।কিন্তু স্বাধীনতা পেলেও বিদেশি দালালরা আজ চুপ করে বসে নাই। এ স্বাধীনতাকে তারা আজ সহজে গ্রহণ করতে পারে নাই। সেই জন্যই তারা ছলে-বলে- কৌশলে কাজ করছে। সম্মুখ সমরে না যেয়ে পিছনের রাস্তা অবলম্বন করেছে। পিছনের পথ দিয়ে ছলে-বলে-কৌশলে দেশের মধ্যে বিশৃঙ্খলার সৃষ্টি করেছে। মাত্র দু'বছর আগে আমরা যে স্বাধীনতা পেয়েছি, তাকে নস্যাৎ করার চেষ্টা করছে।

চারটি রাষ্ট্রীয় স্তম্ভ

আমি বিশ্বাস রাখি, আওয়ামী লীগ কর্মীদের জীবন থাকতে এ স্বাধীনতা কেউ নস্যাৎ করতে পারবে না। সহকর্মী ভায়েরা, আজ আপনাদের সামনে যথেষ্ট কাজ রয়েছে। স্বাধীনতা পাওয়া যেমন কষ্টকর, স্বাধীনতা রক্ষা করাও তেমনি কষ্টকর। আজ আমাদের নীতি পরিষ্কার। আমাদের রাষ্ট্রীয় কাঠামোতে চারটা স্তম্ভ রয়েছে। এটার মধ্যে কোনো কিন্তু নেই। এটা পরিষ্কারভাবে শাসনতন্ত্রে দেওয়া হয়েছে। আমরা জাতীয়তাবাদে বিশ্বাস করি। আমরা গণতন্ত্রে বিশ্বাস করি। আমরা সমাজতন্ত্রে বিশ্বাস করি। আমরা ধর্মনিরপেক্ষতায় বিশ্বাস করি। আওয়ামী লীগ পার্টি বিশ্বাস করে—আওয়ামী সংগ্রাম করেছে, তাই আওয়ামী লীগের ম্যানিফেস্টোতে যে নীতি ছিল, তা আজ রাষ্ট্রীয় নীতিতে পরিণত হয়েছে। এটা রক্ষা করার দায়িত্ব আওয়ামী লীগ কর্মীদের সবচেয়ে বেশি। যে বিশ্বাস করবে না, তার জন্য রাস্তা খোলা আছে। আমাদের নীতি পছন্দ না হয় চলে যেতে পারেন। থাকলে নীতি বিশ্বাস করে থাকতে হবে। মানুষ মরতে পারে— নীতি, আদর্শ মরে না কোনোদিন। স্বাধীনতা সংগ্রামে জয়লাভের পরে আপনারা শাসনতন্ত্র দিয়েছেন। আপনারা নির্বাচন দিয়েছেন। বাংলার মানুষ শতকরা ৯৭টি সিট আপনাদের দিয়েছে। এদেশ শাসন করার অধিকার আপনাদের আছে।

আত্মসমালোচনা আত্মসংযম আত্মশুদ্ধি

কিন্তু দেশ শাসন করতে হলে নিঃস্বার্থ কর্মীর প্রয়োজন। হাওয়া কথায় চলে না। সেদিন ছাত্ররা আমার সঙ্গে দেখা করতে এসেছিল। তাদের বলেছিলাম,আত্মসমালোচনা কর। মনে রেখো, আত্মসমালোচনা করতে না পারলে নিজকে চিনতে পারবা না। তারপর আত্মত্মসংযম কর, আর আত্মশুদ্ধি কর। তাহলেই দেশের মঙ্গল করতে পারবা।

আওয়ামী লীগ কর্মী ভায়েরা, কোনোদিন তোমরা আমার কথা ফেলো নাই জীবনে আমি কোনোদিন কন্টেস্ট করে আওয়ামী লীগের সাধারণ সম্পাদক বা প্রেসিডেন্ট হই নাই। জীবনভরই তোমরা আমাকে সর্বসম্মতিক্রমে নেতৃত্ব দিয়েছো। তোমরা আমার কথায় রক্ত দিয়েছো, আজ শেষ দিন– কেননা, আমি সভাপতি পদ ছেড়ে দিয়ে যাচ্ছি তোমরা আমার কথা মনে রেখো। আমার কথা ভুলো না কোনো দিন স্বার্থে অন্ধ হয়ে তোমাদের ডাক দেই নাই। কোনো দিন কোনো লোভের বশবর্তী হয়ে কোনো শয়তানের কাছে মাথা নত করি নাই। কোনো দিন ফাঁসির কাষ্ঠে বসেও বাংলার মানুষের সঙ্গে বেইমানি করি নাই। আমি বিশ্বাস করি, তোমরা আমার কথা শুনবা, তোমরা আত্মসমালোচনা করে, আত্মসংযম কর। তোমরা আত্মশুদ্ধি কর। দুই চারটা-পাঁচটা লোক অন্যায় করে, যার জন্য এত বড় প্রতিষ্ঠান যে প্রতিষ্ঠান ইতিহাস সৃষ্টি করেছে যে প্রতিষ্ঠান স্বাধীনতা এনেছে, যে প্রতিষ্ঠানের লক্ষ লক্ষ কর্মী জীবন দিয়েছে, যে প্রতিষ্ঠান ২৫ বছর পর্যন্ত ঐতিহাসিক সংগ্রাম করেছে; তার বদনাম হতে দেওয়া চলে না।

আজ বাংলার নিভৃত কোণে আমার এক কর্মী পড়ে আছে, যার জামা নাই, কাপড় নাই। তারা আমার কাছে আসে না। আপনাদের অনেকেই এখানে আছেন। কিন্তু আমি যদি চরকুকরী-মুক্রী যাই, আমার ঐ ধরনের কর্মীকে আজও দেখি। আমি যদি কক্সবাজারে যাই, আমার গ্রামের একটা কর্মীকে দেখি। এদের সঙ্গে আমার রক্তের সম্বন্ধ আজও আমি দেখি তার পরনে ছেঁড়া লুঙ্গি। আজও দেখি, সেই ছেঁড়া পায়জামা, ছেঁড়া শার্ট, পায়ে জুতা নাই। বাংলাদেশে আমার এ ধরনের লক্ষ লক্ষ কর্মী পড়ে আছে। কিন্তু কিছু কিছু লোক যখন মধু মক্ষিকার গন্ধ পায় তখন তারা এসে আওয়ামী লীগে ভিড় জমায় আওয়ামী লীগের নামে লুটতরাজ করে। পারমিট নিয়ে ব্যবসা করার চেষ্টা কর।

আওয়ামী লীগ কর্মীরা, আওয়ামী লীগ থেকে তাদের উৎখাত করে। দিতে হবে। আওয়ামী লীগে থাকার তাদের অধিকার নাই। তাই বলছি, আত্মসমালোচনার প্রয়োজন আছে, আজ আত্মসংযমের প্রয়োজন আছে, আজ আত্মশুদ্ধির প্রয়োজন আছে। তোমরা, আওয়ামী লীগের কাউন্সিলাররা আজ যারা এখানে বসেছ তারা মনে মনে চিন্তা করো। বুকে হাত দিয়ে খোদার উপর নির্ভর কইরা বল যে, আমরা মানুষকে ভালোবাসি। আমরা বাংলার মানুষকে ভালোবাসি। আমরা ২৫ বছর সংগ্রাম করেছি। আমরা ইতিহাস সৃষ্টি করেছি। আমরা ইতিহাস রাখবো। আমরা নতুন ইতিহাস সৃষ্টি করবো। আমরা দেশকে মুক্ত করবো। তাহলেই আওয়ামী লীগের ইতিহাস থাকবে। তাহলে মরেও আমি শান্তি পাব। তা না হলে আমার বড় দুঃখ, বড় কষ্ট।

সহকর্মী ভায়েরা, বোনেরা; নীতি ছাড়া, আদর্শ ছাড়া এবং যে কথা আমি বলেছিলাম আত্মসমালোচনা, আত্মসংযম ও আত্মশুদ্ধি ছাড়া তা হয় না। ন্যায়-নীতি ও আদর্শ সামনে রাখতে হবে। সে আদর্শ অনুযায়ী কাজ করতে হবে।

শত্রু মোনাফেক

ভুলে যেয়ো না। স্বাধীনতা পেয়েছো এক রকমের শত্রুর সাথে ফাইট করে। তখন আমরা জানতাম, আমাদের এক নম্বর শত্রু পাকিস্তানের সামরিক বাহিনী ও শোষকগোষ্ঠী। কিন্তু এখন শত্রুকে চেনা বড় কষ্টকর। আমি একদিন গল্প করতে গিয়ে বলেছিলাম, জীবনে আমি তিনটা জিনিসকে ভয় পাই। আর কাউকে আমি ভয় পাই না। একটা হলো কুমীর। নদীতে থাকে। পানির মধ্যে গোসল করতে গেলে পা ধরে টান দিয়ে নিয়ে যায়। তার সঙ্গে যুদ্ধ করতে পারি না। দ্বিতীয়টা সাপ, ফুস করে মেরে দিলে যুদ্ধ করতে পারি না। আর তৃতীয়টা মোনাফেক। তার সঙ্গেও সামনাসামনি যুদ্ধ করা যায় না। কুমীর, সাপ আর মোনাফেক! তোমরা আগে যুদ্ধ করেছ। কিন্তু এখন বাংলার মাটিতে এদের সঙ্গে সামনাসামনি যুদ্ধ করার উপায় নাই ।তোমাদের সঙ্গে যুদ্ধ করছে মোনাফেক, তোমাদের সাথে যুদ্ধ করছে কেউটে সাপ আর পানির তলে কুমার। এরা রাতের অন্ধকারে গুলি করে মারে, আর বলে রাজনীতি করে। রাত্রে একজন লোক শুয়ে আছে, তাকে জানালা দিয়ে গুলি করে মারল। বলে আমি বিপ্লবী । তুমি বিপ্লবী, না দাগী চোর? যে কোনো সময় যে কোনো মানুষকে গুলি করে মারা যায়। এটা কি বিপ্লব? তোমরা রাত্রে গুলি করে মারো, আমরা প্রস্তাব পাস করি। আর আমি যদি লোকদের বলে দিই যে, তোমরাও রাত্রে গুলি করে মারো, তখন কী হবে? এদের কোনো নীতি নাই, এদের কোনো আদর্শ নাই, এদের কিছুই নাই। এরা বড় বড় কথা বলে। আসলে চোর-ডাকাতের ন্যায় হাট-বাজারে ডাকাতি করে জিন্দাবাদ দিয়ে চলে যায়। সব ডাকাত, সব চোর। হাট-বাজার, চিনির দোকান, মুরগির দোকানে, সবজির দোকানে ডাকাতি করে বিপ্লব হয় না। ঐ রণদিভের থিওরি ইট মারো, সেপাইর আস্তানায় ইট মারো, ওয়ালে একটা পাথর মারো। এতে বিপ্লব হয় না।

সেই জন্যই আমি বলতে চাই যে, তাকে বিপ্লব বলে না। তাকে বলে পার্ভার্সান— বিপ্লবের বিকৃতি। এই যত বিপ্লবীরা সমাজতান্ত্রিক দেশের প্রতিনিধিরা আমার পাশে বসে আছেন, বহু বিপ্লব করছেন, এরা ফাউন্ডার্স অব দি বিপ্লব (বিপ্লবের প্রতিষ্ঠাতা)। সেটা এদের কাছে থেকে জেনে নাও। জনগণকে ছাড়া, গণবিপ্লব ছাড়া বিপ্লব হয় না। রাতের অন্ধকারে গুলি মাইরা কোনো দিন বিপ্লব হয় নাই। পড় সোভিয়েত রাশিয়ার বিপ্লবের ইতিহাস, পড় অন্যান্য দেশের বিপ্লবের ইতিহাস। পড় আমেরিকার স্বাধীনতা সংগ্রামের ইতিহাস। দেখ, সেখানে কী হয়েছে। দেখ আমাদের এই সাব-কন্টিনেন্টে কী হয়েছে। পড়, জান, শেখ বোঝ। তারপরে বিপ্লবের কথা বল। বিপ্লব রাতের অন্ধকারে গুলি কইরা, টেরোরিজম কইরা হয় না। আবার এখন একটা সুবিধা হয়েছে, রাত্রের অন্ধকারে গুলি করে মাইরা বলে– আমরা মাওবাদী। কিন্তু আমি জানি, তোমরা চোর আর গুণ্ডা ছাড়া আর কিছু না।

তাই আপনাদের কাছে আমি বলতেছিলাম যে, আপনাদের চারটা আদর্শ— যেটা রাষ্ট্রীয় আদর্শ এবং আওয়ামী লীগের আদর্শ— সেটা প্রতিষ্ঠিত রাখতে হবে।গণতন্ত্র, না সন্ত্রাস

একদল লোক গণতান্ত্রিক পন্থাকে নস্যাৎ করার চেষ্টা করছে। আমরা গণতন্ত্রে বিশ্বাস করি। আমরা গণতান্ত্রিক অধিকার দিয়েছি। পাঁচ বৎসর পর নির্বাচন কর। যদি নির্বাচনে তোমরা কেউ আসতে পার, যে কোনো দল মেহেরবানী করে চলে আস। আওয়ামী লীগ গদি ছেড়ে চলে যাবে। কিন্তু তোমরা জানো, যে যতই বক্তৃতা কর, আর মানুষ যতই বক্তৃতা শুনুক না কেন, ভোট দেবার সময় তোমাদের অবস্থা যা আছে— আগেও যা হয়েছে পরেও তাই হবে। সে জন্যই তোমরা জনগণের উপর আস্থা রাখ না। একদিকে গণতান্ত্রিক অধিকারকে ব্যবহার করবো; আর অন্যদিকে রাতের অন্ধকারে আওয়ামী লীগ কর্মীকে মারবো, প্রগতিশীল কর্মীকে মারবো, আর বলবো— অস্ত্র নিয়ে মোকাবেলা করবো; বলবো, অস্ত্র নিয়ে বিপ্লব করবো। কোনো স্বাধীন দেশ , কোনো গণতান্ত্রিক দেশে এটা অ্যালাউ করা যায় না। বহু সহ্য করা হয়েছে। দুই বৎসর সহ্য করা হয়েছে। বলা হয়— বঙ্গবন্ধু কঠোর হও। বঙ্গবন্ধু কঠোর কি-না আইয়ুব খান, ইয়াহিয়া খান, চৌধুরী মোহাম্মদ আলী, নসরুল্লাহ খান, লিয়াকত আলী খান সবাই জানেন।

কিন্তু বঙ্গবন্ধু চেয়েছিল কী? বাংলার মানুষ তাকে জাতির পিতা করেছে। বাংলার মানুষ তাকে প্রধানমন্ত্রী করেছে। বাংলার মানুষকে আমি বুঝবার চেষ্টা করেছি। তাদের বলতে চেষ্টা করেছি, তোমরা কাজ কর। তোমরা গণতন্ত্রের পথ অবলম্বন কর। দু'টো খেলার অধিকার তোমাদের নাই। গণতান্ত্রিক অধিকারও তোমরা ব্যবহার করবা আর বিপ্লবের কথা বলে রাতের অন্ধকারে গুলি মারবা, অস্ত্র ফেরত দেবা না, সে অধিকার তোমাদের নাই, সে অধিকার তোমাদের দেওয়া হবে না। এটা মনে রাখা দরকার, সহ্যের সীমা অতিক্রম করে যাওয়া হয়েছে। জনগণ দেখতে চাও জনগণ দেখবা। কয়েক হাজার লোক মিটিং-এ যোগদান করলেই মনে করো না যে হয়েছে। এখনও আওয়ামী লীগ ডাক দিলে রেসকোর্স ময়দানে লক্ষ লক্ষ লোক এসে হাজির হবে।

মনে করো না যেন বড় একটা কিছু হয়ে গেছে। সাবধান হয়ে যাও। এক দল বলে, অমুক তারিখ থেকে সশস্ত্র বিপ্লব শুরু কর। তারপরেও আমি কিছু বলি না। তবুও তারা বলে কি যে, আমাদের গণতান্ত্রিক অধিকারের মধ্যে হাত দেয়া হয়েছে। কিন্তু তোমাদের গণতান্ত্রিক অধিকার নাই, থাকতে পারে না। নইলে আওয়ামী লীগ কর্মীরা অন্ধকারে মরে? আওয়ামী লীগ কর্মী এবং প্রগতিশীল কর্মী, যারা স্বাধীনতা সংগ্রাম করেছে আমি তাদের কাছে অস্ত্র চেয়েছিলাম। তারা অস্ত্র জমা দিয়েছে। কিন্তু তোমরা গোপনে কিছু কিছু অস্ত্র রেখে দিয়েছো এবং সেগুলি গোপনে ব্যবহার করছো। আজ যদি আওয়ামী লীগ কর্মী বা প্রগতিশীল কর্মীর কাছে একদিন অস্ত্র দিয়ে দেয়া হয় তাহলে একজনের অস্তিত্বও বাংলাদেশে থাকবে না। আমাকে বাধ্য করো না। দেশের মধ্যে বিশৃঙ্খলা সৃষ্টির চেষ্টা করো না, যাও গণতন্ত্রের অধিকার আছে বক্তৃতা কর। বাই-ইলেকশন হবে, ইলেকশনে নামো ইউনিয়ন কাউন্সিল ইলেকশনে জিততে পারে না রাত্রিবেলা এসে চেয়ারম্যানকে গুলি করে মারে। কয়— কী করলাম? বিপ্লব করলাম। কী বিপ্লব? চেয়ারম্যান মারছে। বাবা, এ তো শুনি নাই। আমার মনে হয়, এখানে যত দেশের লোকেরা আছেন, যদি শোনেন সবাই হাসবেন। কারণ তাহলে বিপ্লবের ইতিহাস বদলিয়ে লিখতে হবে।

কর্মীদের কর্তব্য

আজ সেইজন্য আওয়ামী লীগ কর্মীদের কাছে আমার কথা যে, তোমাদের কর্তব্য রয়েছে। স্বাধীনতা এনেছো। এবার খোদাকে হাজের নাজের রেখে এই প্রতিজ্ঞা করে যেতে হবে যে, বাংলার মানুষকে সুখী করতে হবে। আমার বাংলার দুঃখী মানুষের পাশে এসে দাঁড়াতে হবে। দুর্নীতি উৎখাত করতে হবে। শোষণহীন সমাজ করতে হবে। যে রাষ্ট্রীয় চার আদর্শ আছে তাকে পরিপূর্ণ করতে হবে। এ দেশের দুঃখী মানুষের মুখে হাসি ফুটাতে হবে। তাহলেই তোমাদের আদর্শ পূর্ণ হবে, এর আগে নয়।

তোমাদের সে জন্য কঠোর পরিশ্রমের প্রয়োজন। তোমাদের আরো ত্যাগের প্রয়োজন। যারা ত্যাগ করে, তারা জীবনভর করে। তোমরা ত্যাগ করছো। আরও করবা। আর যারা মজা মারে তারা এমনিও মারে অমনিও মারে। সেজন্য তোমাদের কাছে আমার অনুরোধ আছে– কর্মীরা তোমাদের কাছে আমার দাবি আছে। তোমরা জীবনে আমার চোখের সামনে কোনোদিন কথা বল নাই। যা বলেছি, তোমরা তাই করেছ। তোমরা হাসতে হাসতে মৃত্যুমুখে দাড়িয়েছ। তোমরা পারবা না আমার কথা শুনতে? দুর্নীতি আমরা দেখব না, দুর্নীতি আমরা করব না, দুর্নীতি এ দেশ থেকে তাড়িয়ে দেবো। তোমরা পারবা না এ দেশের মানুষকে ভালোবাসবার? আমরা দেশ গড়ার কাজে আত্মনিয়োগ করবো। এ দেশের মানুষ শান্তিতে। ঘুমাতে চায়, আমরা শাস্তি দেবো। পারবা না তোমরা এ কাজ করতে। বল আমার কাছে। না পার আমাকে বিদায় দিয়ে দাও। আমি কিছু চাই না তোমাদের কাছ থেকে।

সহকর্মী ভাইয়েরা, আমি বলে দিচ্ছি, আমি সেন্টিমেন্টালি বাংলাদেশের মানুষের সঙ্গে অ্যাটাচড়। কথাটা তোমাদের পরিষ্কার বলে দেবার চাই। তোমরা সকলে জানো যে, প্রধানমন্ত্রিত্বের জন্য আমি রাজনীতি করি নাই। তোমরা জানতা, ইচ্ছা করলে আমি বহু আগে প্রধানমন্ত্রী হতে পারতাম। এ প্রধানমন্ত্রিত্ব আমার কাছে কাঁটা বলে মনে হয়। আমি যদি বাংলার মানুষের মুখে হাসি ফুটাতে না পারি, আমি যদি দেখি বাংলার মানুষ দুঃখী, আর যদি দেখি বাংলার মানুষ পেট ভরে খায় নাই, তা হলে আমি শান্তিতে মরতে পারবো না— পারবো না- পারবো না। আমার জীবন বৃথা হয়ে যাবে। আমার যৌবন কারাগারের অন্তরালে কাটিয়ে দিয়েছি এ দেশের মানুষের জন্য৷ আমি ওদের কাছে থাকতে চাই, ওদের কাছে থাকতে চাই, ওদের সঙ্গে মরতে চাই— এর বেশি আমি আর কিছু চাই না।

গণতন্ত্রের পথে সমাজতন্ত্র

তোমাদের কাছে আমার অনুরোধ, তোমরাই শুধু পার আমার অনুরোধ রাখতে। কারণ তোমরা আমার বহু দুর্দিনের কর্মী। ১৯৪৯ সাল থেকে তোমরা এ পর্যন্ত আপদ-বিপদ, মুসিবত, অত্যাচার, অবিচার, জুলুম, গুলি সব অগ্রাহ্য করে আমার পাশে দাঁড়িয়েছ বাংলার মানুষকে স্বাধীন করার জন্য। স্বাধীন তোমরা করেছো। এবার বাংলার মানুষকে মুক্তি দিতে হবে। দিতে হবে অর্থনৈতিক মুক্তি, সমাজতান্ত্রিক সমাজ। সমাজতন্ত্র ছাড়া রাস্তা নাই। শোষণহীন সমাজ গাছ থেকে পড়ে না। শোষণহীন সমাজ বা সমাজতান্ত্রিক অর্থনৈতিক গড়তে হলে আমার কর্মী ভাইদের সমাজতন্ত্রের কর্মী হতে হবে। ক্যাডার তৈরি করতে হবে, ট্রেনিং দিতে হবে। না হলে পারব না কিছু করতে।

তোমাদের নিঃস্বার্থ কর্মী হয়ে ট্রেনিং নিতে হবে। সমাজতন্ত্রে আমরা গণতন্ত্রের মাধ্যমে যাবার চাই। এবং আমরা দুনিয়াকে দেখাতে চাই যে, গণতান্ত্রিক পন্থায় নতুন সিস্টেমে আমরা শোষণহীন সমাজ গড়ে তুলবো।

আমরা বাঙালি। আমরা জাতীয়তাবাদে বিশ্বাস করি। আমি যদি ভুলে যাই– আমি বাঙালি, সেদিন আমি শেষ হয়ে যাবো। আমি বাঙালি, বাংলা আমার ভাষা, বাংলা আমার দেশ, বাংলার মাটি আমার প্রাণের মাটি, বাংলার মাটিতে আমি মরবো। বাংলার কৃষ্টি বাংলার সভ্যতা আমার কৃষ্টি ও সভ্যতা। এই বাঙালি জাতীয়তাবাদ তোমাদের মনে রাখতে হবে।

সমাজতন্ত্র ও সাম্প্রদায়িকতা

আর একটা জিনিস। রাজনীতিতে যারা সাম্প্রদায়িকতার সৃষ্টি করে, যারা সাম্প্রদায়িক তারা হীন, নীচ। তাদের অন্তর ছোট। যে মানুষকে ভালোবাসে সে কোনোদিন সাম্প্রদায়িক হতে পারে না। আপনারা যারা এখানে মুসলমান আছেন, তাঁরা জানেন যে, খোদা যিনি আছেন তিনি রাব্বুল আলামীন— রাব্বুল মুসলেমীন নন। হিন্দু হোক, খ্রিষ্টান হোক, মুসলমান হোক, বৌদ্ধ হোক— সমস্ত মানুষ তার কাছে সমান। সেই জন্যই এক মুখে সোস্যালিজম ও প্রগতির কথা এবং আর এক মুখে সাম্প্রদায়িকতা চলতে পারে না। সমাজতন্ত্র প্রগতি আর সাম্প্রদায়িকতা পাশাপাশি চলতে পারে না। একটা হচ্ছে পূর্ব আর একটা হচ্ছে পশ্চিম। যারা এই বাংলার মাটিতে সাম্প্রদায়িকতা করতে চায় তাদের সম্পর্কে সাবধান হয়ে যেয়ো। আওয়ামী লীগের কর্মীরা, তোমরা কোনোদিন সাম্প্রদায়িকতাকে পছন্দ করো নাই। তোমরা জীবনভর তার বিরুদ্ধে সংগ্রাম করেছো। তোমাদের জীবন থাকতে যেন বাংলাাার মাটিতে আর কেউ সাম্প্রদায়িকতার বীজ বপন করতে না পারে। তোমাদের মনে রাখা দরকার, সেজন্য আমাদের রাস্তা ক্লিয়ার। আমাদের জাতীয়তাবাদ, গণতন্ত্র, সমাজতন্ত্র এবং ধর্মনিরপেক্ষতার মধ্যে কোনো কিন্তু নাই। সে সমাজতন্ত্র হলো আমার অর্থনীতি। একে গড়তে হলে কর্মীদের সমাজতান্ত্রিক কর্মী হতে হবে, ক্যাডার হতে হবে, ট্রেনিং নিতে হবে। তাহলেই আমরা সফল হবো। অবশ্য অনেক লোক আছে যারা সমাজতান্ত্রিক অর্থনীতিকে গ্রহণ করতে

পারে নাই। তারা পিছন থেকে কিছু ঢেলা মারার চেষ্টা করছে। যারা প্রগতির নামে সাম্প্রদায়িকতা করছে তাদের বিরুদ্ধে তোমাদের রুখে দাঁড়াতে হবে। গ্রামে গ্রামে দেশের মানুষকে সংঘবদ্ধ করে বোঝাতে হবে– একেই বলে সমাজতন্ত্র, একেই বলে শোষণহীন সমাজ; একেই বলে সুষম বণ্টন। তাহলে বাংলার মানুষ তোমাদের পিছনে থাকবে।

পররাষ্ট্রনীতি

সহকর্মী ভাই ও বোনেরা, আওয়ামী লীগ পার্টি দীর্ঘদিন ধরে যে বৈদেশিক নীতি দিয়েছে, আমার মনে হয় আপনাদের এই সরকার সেই নীতি পুরোপুরি পালন করতে চেষ্টা করেছে। ভারতবর্ষ, সোভিয়েত ইউনিয়ন, যুগোশ্লাভিয়া ও অন্যান্য যেসব দেশ স্বাধীনতা সংগ্রামে আমাদের সাহায্য করেছে, আজ তাদের কথা স্মরণ করি। এ ছাড়াও ঐ সমস্ত দেশের কথা স্মরণ করি, যারা বিপ্লবের পরেও আমাদের ভেঙে পড়া অর্থনীতি পুনর্গঠনে সাহায্য করেছেন। আমাদের সাহায্য করেছেন ভারত, সোভিয়েত রাশিয়া, যুক্তরাষ্ট্র, জাপান, কানাডা, গ্রেট ব্রিটেন, অস্ট্রেলিয়া, নিউজিল্যান্ড, পশ্চিম জার্মানি, জিডিআর, ফ্রান্স, স্ক্যান্ডিনেভিয়ান কান্ট্রি এবং আরো বিভিন্ন দেশ। সাহায্য করেছেন সমস্ত সোস্যালিস্ট কান্ট্রি। তাদের সঙ্গে আমাদের রিলেশন ভালো হয়েছে।

আমরা আজ গর্বিত যে, মধ্যপ্রাচ্যে আমরা আরব ভাইদের এবং প্যালেস্টাইনবাসীদের পাশে রয়েছি। ইসরাইলিরা তাদের ন্যায্য অধিকারে হস্তক্ষেপ করেছে। ইসরাইলিরা জাতিসংঘের প্রস্তাব মানে নাই। তারা দখল করে বসে আছে আরবদের জমি। আরব ভাইদের এ কথা বলে দেবার চাই এবং তারা প্রমাণ পেয়েছে যে, বাংলার মানুষ তাদের পিছনে রয়েছে, আরব ভাইদের নায্য দাবির পক্ষে রয়েছে। আমাদের সর্বশক্তি দিয়ে তাদের সাহায্য করবো।যেসব দেশ আমাদের সাহায্য দিয়েছে, আমি আওয়ামী লীগের পক্ষ থেকে তাদের সকলকে ধন্যবাদ জানাই। শান্তিপূর্ণ দেশ সহঅবস্থানে বিশ্বাস করে। আমি বিশ্বাস করি নন-অ্যালাইড, ইন্ডিপেন্ডেন্ট ফরেন পলিসি। আমরা কারুর পকেটে যাবার চাই না। আমরা সকলের বন্ধুত্ব কামনা করি। কিন্তু আমাকে দুঃখের সঙ্গে বলতে হয় একটা দেশ পাকিস্তান শান্তিপূর্ণ সহঅবস্থানে বিশ্বাসী নয়।

আত্মসম্মানের বিনিময়ে বন্ধুত্ব নয়

যে চীন নিজেকে মহান দেশ বলে এবং দুঃখী মানুষের বন্ধু বলে গর্ব করে, সে চীন সম্পর্কে আমার একটা কথা বলার আছে। চীনের সঙ্গে আমরা বন্ধুত্ব কামনা করি। কিন্তু আত্মসম্মান বিক্রি করে আমরা কারো সঙ্গে বন্ধুত্ব করতে চাই না। আমরা এমন কিছু করি নাই যেজন্য চীন বাংলাদেশের বিরুদ্ধে জাতিসংঘে ভেটো দিতে পারে। কিন্তু দুঃখের বিষয়, চীন বাংলার বিরুদ্ধে ভেটো দিয়েছে। আমরা সে জন্য দুঃখিত। তবুও চীন অনেক বড় দেশ, আমরা তাদের বন্ধুত্ব কামনা করি। কিন্তু চীন একটা সাম্রাজ্যবাদী ও ক্যাপিটালিস্ট দেশ পাকিস্তানকে সমর্থন করেছে। আর বাংলার সাড়ে সাত কোটি মানুষ যারা রক্ত দিয়ে বিপ্লব করে দেশকে স্বাধীন করেছে, তারা যাতে জাতিসংঘে স্থান না পায়, সে জন্য চীন জাতিসংঘে ভেটো দিল বাংলার বিরুদ্ধে।

ইতিহাস বড় তাৎপর্যপূর্ণ। যখন চীনের বিরুদ্ধে জাতিসংঘে ভেটো দেয়া হতো, তখন এই বাংলার মানুষই বিক্ষোভ করত। আমি নিজে ঐ ভেটোর বিরুদ্ধে বহুবার কথা বলেছি, যে ভেটোর জন্য চীন ২৫ বৎসর জাতিসংঘে যেতে পারে নাই। দুঃখের বিষয়, সেই চীন আজ ভেটো “পাওয়ার” হয়ে প্রথম ভেটো দিল আমার বাংলাদেশের বিরুদ্ধে। তবুও আমি কামনা করি তাদের বন্ধুত্ব। অনেক বড় দেশ। দুশমনি করতে চাই না। বন্ধুত্ব কামনা করি। কারণ আমি সকলের বন্ধুত্ব চাই। কিন্তু জানি না, আমার এই কামনায়, আমার এই প্রার্থনায় তাঁরা সাড়া দেবেন কি-না। যদি না দেন কিছু আসে যায় না। ভুলে গেলে চলবে না যে, আমরা এত ছোট দেশ নই।বাংলাদেশ এতটুকু নয়। পপুলেশনের ভিত্তিতে বাংলাদেশ দুনিয়ার অষ্টম বৃহত্তম রাষ্ট্র ।

আমরা রক্ত দিয়ে স্বাধীনতা এসেছি। এ স্বাধীনতা আমরা আলোচনা করে বা রাউন্ড টেবিল কনফারেন্স করে আনি নাই। সেজন্য আজ আমাদের পরিষ্কার কথা— আফ্রিকা হোক, ল্যাটিন আমেরিকা হোক, আরব দেশ হোক; যেখানে মানুষ শোষিত, যেখানে মানুষ অত্যাচারিত, যেখানে মানুষ দুঃখী, যেখানে মানুষ সাম্রাজ্যবাদীর দ্বারা নির্যাতিত; আমরা বাংলার মানুষ সেই দুঃখী মানুষের সাথে আছি এবং থাকবো। আমাদের নীতি পরিবর্তন হবে না। আওয়ামী লীগের নেতারা, এটা নিশ্চয়ই আপনাদেরও নীতি আমাদের সরকারের তরফ থেকে এটা পালন করা হচ্ছে।

আর্থিক অবস্থা

আজ আমাদের দেশের আর্থিক অবস্থা বড়ই খারাপ। অর্থনৈতিক অবস্থা বেশি ভালো নয়। কেন? ২৫ বছর শোষণ করে সব নিয়ে যাওয়া হয়েছে। বিনা পয়সায়, বিনা বৈদেশিক মুদ্রায় সরকার চালাতে হচ্ছে। সাড়ে সাত কোটি লোকের দেশ । সবকিছু বিধ্বস্ত। একে গড়া এত সোজা নয়। তাছাড়া দুনিয়াতে জিনিসপত্রের দাম অনেক বেড়ে গেছে। আমাদের মতো যারা উন্নয়নশীল দেশ, যারা দেশকে গড়ে তুলতে চায়, তারা মহাবিপদের সম্মুখীন।

আমাদের কষ্ট হবে। তবুও একটা কথা মনে রাখা দরকার, যে সাহায্য আমি চাই, আওয়ামী লীগ যে সাহায্য চায় তা আত্মসম্মান বিক্রি করে নয়। আওয়ামী লীগ সরকার সেই সাহায্য গ্রহণ করতে পারে না। বাংলাদেশের মানুষ গ্রহণ করতে পারে না। আমাদের কেউ যদি কিনতে চান, ভুল হবে। কেউ যদি সাহায্যের নামে আমাদের দেশে বিশৃঙ্খলা সৃষ্টি করতে চায় তবে ভুল হবে। আমরা শোষিত মানুষ। বহু ত্যাগ করেছি। বহু রক্ত দিয়েছি। দরকার হয় আরও দেবো। কিন্তু আত্মসম্মান বিক্রি করে আমরা কারো কাছে সাহায্য চাই না। যারা বন্ধু হিসেবে সাহায্য করতে চান তারা আমার ভাই। আসুন, আমরা সাহায্য নিশ্চয়ই গ্রহণ করবো। কারণ দেশের মানুষকে বাঁচাতে হবে। আমার দেশকে গড়তে হবে।

দুর্নীতি

আজ সত্য কথা বলতে কি আমাদের একটা কথা মনে রাখা দরকার— আওয়ামী লীগ কর্মীরা, কোথায় যেন গোড়ায় একটু গলদ রয়ে গেছে। মানুষ এত অর্থের জন্য পাগল হয়েছে কেন? শুধু টাকা কামাই করবে কী করে, এই চেষ্টা। একদিন হাসতে হাসতে বললাম যে, বাংলার কৃষক, বাংলার দুঃখী মানুষ এরা কিন্তু অসৎ নয়। ব্ল্যাকমার্কেটিং করে কারা? রাগ করবেন না। আপনারা শিক্ষিত, বুদ্ধিমান, চিন্তাশীল, বুদ্ধিজীবী সম্প্রদায় আছেন, আপনারা রাগ করবেন না। ব্ল্যাকমার্কেটিং কারা করে? যাদের পেটের মধ্যে দুই কলম বিদ্যা হয়েছে তারাই ব্ল্যাকমার্কেটিং করে। স্মাগলিং কারা করে? যারা বেশি লেখা-পড়া করছে তারা বেশি করে। হাইজ্যাকিং কারা করে? যারা বেশি লেখা-পড়া শিখছে তারাই করে। ইন্টারন্যাশনাল স্মাগলিং তারাই করে। বিদেশে টাকা রাখে তারাই। আমরা যারা শিক্ষিত, আমরা যারা বুদ্ধিমান; ঔষধের মধ্যে ভেজাল দিয়ে বিষাক্ত করে মানুষকে খাওয়াই তারাই। নিশ্চয়ই গ্রামের লোক এসব পারে না। নিশ্চয় আমার কৃষক ভাইরা পারে না। নিশ্চয় আমার শ্রমিক ভাইরা পারে না। পেটের মধ্যে যাদের বুদ্ধি বেশি আছে তারাই ব্ল্যাকমার্কেটিয়ার। আর বিদেশি এজেন্ট কারা হয়? নিশ্চয়ই আমার কৃষক নয়, নিশ্চয়ই আমার শ্রমিক নয়। আমরা যারা লেখা পড়া শিখি, গাড়িতে চড়ি, বিদেশে যাবার পারি, বিদেশিদের সঙ্গে মিশতে পারি, ভালো স্যুট পরতে পারি তারাই বাংলার মানুষের বিরুদ্ধে বিদেশের এজেন্ট হই ৷

মহাবিপদের মধ্যে আছি আমরা। আপনারা যারা বুদ্ধিজীবী, শিক্ষিত, যাঁরা দেশকে নেতৃত্ব দেন তাদের কর্তব্য হবে আত্মসমালোচনা করা। আর আওয়ামী লীগের সহকর্মী ভায়েরা, তোমরা ব্ল্যাক-মার্কেটিয়ারদের পিছনে লাগো। হোর্ডারদের পিছনে লাগো। ঘুষখোরদের পেছনে লাগো। তোমরা আমার কথায় আগেও লেগেছো, এখনো লাগো। শুধু আইন দিয়ে, শুধু শক্তি দিয়ে দুর্নীতি দমন করা যায় না। এজন্য এমনভাবে জনমত সৃষ্টি করতে হবে, যেমনভাবে ১ মার্চ থেকে ২৫ মার্চ পর্যন্ত জনমত সৃষ্টি করে আমরা আন্দোলন করেছিলাম। যেমনভাবে ২৫ মার্চ থেকে ন'মাস পর্যন্ত জনমত সৃষ্টি করে স্বাধীনতা সংগ্রাম করেছিলাম। তেমনি বাংলার মাটিতে জনমত সৃষ্টি করতে হবে- দুর্নীতিবাজ, ঘুষখোর ও শোষকদের বিরুদ্ধে। আমি বিশ্বাস করি, তাহলে বাংলাদেশ থেকে দুর্নীতি উঠে যাবে।

গণঐক্য জোট করেছেন আপনারা। আওয়ামী লীগের সঙ্গে কমিউনিস্ট পার্টি ও ন্যাপ আছে। এ ছাড়া আওয়ামী লীগের সাথে কর্মী আছে পাঁচটি গ্রুপের– আওয়ামী লীগ, শ্রমিক লীগ, কৃষক লীগ, যুবলীগ, ছাত্রলীগ । আমি মাঝে মাঝে খবর পাই ভুল বোঝাবুঝি হয়। কোনো ভুল বোঝাবুঝি হতে পারবে না। সবার সাথে আলোচনা করে নিয়ে আপনাদের পাঁচ গ্রুপকে এক সাথে কাজ করতে হবে। আপনারা কাজ করছেন দেশের মানুষের মঙ্গলের জন্য। সেইজন্য সংঘবদ্ধভাবে বসে আলোচনা করে আপনাদের কাজ করতে হবে। কারণ, আদর্শ আপনাদের এক নেতৃত্ব আপনাদের এক কর্মী আপনারা এক। সম্মুখে রাস্তা আপনাদের এক। গভর্নমেন্ট আপনাদের এক।

উৎপাদন বাড়াতে হবে

ভায়েরা আমার, পরিশ্রম না করলে, কঠোর পরিশ্রম না করলে সাড়ে সাত কোটি লোকের ৫৪ হাজার বর্গমাইল এলাকার এই দেশের অর্থনৈতিক অবস্থার উন্নতি করা যাবে না। ভিক্ষুক জাতির ইজ্জত থাকে না। বিদেশ থেকে ভিক্ষা করে এনে দেশকে গড়া যাবে না। দেশের মধ্যেই পয়দা করতে হবে। শ্রমিক ভাইদের কাছে আমার অনুরোধ, তোমাদের বার বার বলেছি, এখনো বলছি, প্রোডাকশন বাড়াও। সমাজতন্ত্রের অর্থ এই যে, প্রোডাকশন বাড়াও, ভোগ কর।

একবার এক মিটিংয়ে বলেছিলাম, গাইটা খেয়ো না, দুধ খাও। তোমরা কিছু লোক যা আরম্ভ করেছো, দুধও খাবার চাও, গাইও খাবার চাও। সেজন্যই বলছি প্রোডাকশন কর। আমি শ্রমিক ভাইদের সবাইকে দোষ দেই না। অনেক শ্রমিক প্রতিষ্ঠান আছে যারা ভালো প্রোডাকশন করছে, ভালো কাজ করছে। কৃষক ভাইরাও এগিয়ে এসেছে। তাদের অর্গানাইজ করতে হবে। এমনকি এ কথা ছাত্র ভাইদেরও বলি। দেখুন বগুড়ায় গিয়ে, কলেজের ছাত্ররা নিজেরা মাঠ চাষ করে। নিজের খরচ নিজেরাই কামাই করে লেখাপড়া আরম্ভ করে দিয়েছে। আপনারাও শুরু করেন। বাপ-মা'র উপর ট্যাক্স কম করেন। আজকে জিনিসের দাম দিন দিন বাড়ছে। বিদেশ থেকে আনতে হয়। দেশে ইনফ্লেশন হচ্ছে। মানুষের দুঃখ হবে। সেজন্য আজ আপনাদের এদিকে নজর দিতে হবে। আমি আপনাদের কাছে আজ আর বেশিক্ষণ বক্তৃতা করছি না। ইতিহাস বলে দেওয়ার দরকার ছিল বলেই এত কথা বলেছি।

আমি তোমাদের পরিষ্কার বলতে চাই, আমি আওয়ামী লীগের সভাপতি থাকতে পারবো না। তোমাদের নতুন সভাপতি করতে হবে। কারণ সময় আমি দেবার পারি না। দ্বিতীয়ত আওয়ামী লীগের কার্যপ্রণালীর মধ্যে যেটা আমি নিজে পাস করিয়েছিলাম তাতে পরিষ্কার বলা ছিল যে, প্রধানমন্ত্রী, মন্ত্রী বা গভর্নর হলে কেউই আওয়ামী লীগের প্রেসিডেন্ট, সেক্রেটারি বা কর্মকর্তা হতে পারবে না। এটাকে আমি পরিবর্তন করতে চাই না। আমি নিশ্চয়ই বিশ্বাস করি যে, তোমরা আমার কথা রাখবা এবং আমার কথা শোনবা৷ আমি সব ঠিক করে দেব, তোমরা চিন্তা কর না গোছায়ে গোছায়ে ঠিক করে দেবো। সারা জীবন আমার কথা শুনেছো, এবারও শুনতে হবে।

মানুষের পাশে দাঁড়াও

আমি আগেই বলেছি যে, রাজনৈতিক প্রতিষ্ঠানের যা প্রয়োজন আওয়ামী লীগের সেই চারটি জিনিস– নেতৃত্ব, আদর্শ, সংগঠন ও নিঃস্বার্থ কর্মী রয়েছে। আমরা আওয়ামী লীগ স্বাধীনতা সংগ্রামে জয়লাভ করেছি। আজ যে নতুন সংগ্রাম শুরু হয়েছে- দেশ গড়ার সংগ্রাম, দুঃখী মানুষকে বাঁচাবার সংগ্রাম— এই সংগ্রামেও আমরা এগিয়ে যাচ্ছি। বিশ্বাস করি, যদি আওয়ামী লীগ কর্মীরা নিষ্ঠার সঙ্গে কাজ করে তাহলে নিশ্চয়ই আমরা কামিয়াব হবো। কেউ আমাদেরকে ঠেকাতে পারবে না। বিশৃঙ্খলাকারীরা কোনো ক্ষতি করতে পারবে না। তাই আজকে তোমাদের কাছে আমার আবেদন রইল— গ্রামে গ্রামে কাজ করো। দুঃখের দিনে মানুষের পাশে দাঁড়াও। তোমরা আমার কথা শুনেছো, এখনো আমার কথা শোনো। তোমাদের যা বলি সেভাবে কাজ করো। আমি যেখানেই থাকি তোমাদের সাথেই থাকবো, তোমাদের পাশেই থাকবো। তোমাদের বাদ দিয়ে একদিনও আমি বাঁচতে পারি না। কিন্তু সভাপতি আমি থাকতে পারবো না।আমি আমার পক্ষ থেকে আওয়ামী লীগের পক্ষ থেকে এবং বাংলাদেশের জনগণের পক্ষ থেকে যারা বিদেশ থেকে এখানে এসেছেন। সেই যুগোশ্লাভিয়া, পোল্যান্ড, সোভিয়েত ইউনিয়ন, জাপান, বুলগেরিয়া, পূর্ব জার্মানি, ভারত, রুমানিয়া, ইরাক, মালয়েশিয়া, হাঙ্গেরী ও দক্ষিণ রাষ্ট্রদূত ইয়েমেনের প্রতিনিধিদের ধন্যবাদ দিচ্ছি। যারা আসতে পারেননি বলে আমাদের জানিয়েছেন এবং যারা এখানে কূটনৈতিক প্রতিনিধি ও রয়েছেন তাঁদের সকলকেও আমি আন্তরিক ধন্যবাদ দিচ্ছি। আমি আপনাদের অনেক সময় নষ্ট করেছি এইজন্য যে, আজ প্রয়োজন ছিল আওয়ামী লীগের কিছু ইতিহাস বলার, প্রয়োজন ছিল আপনাদের কিছু পথ দেখানোর। শুধু একটা কথা বলে যাই– শেষ কথা আমার, যে কথা আমি বার বার বলেছি— সোনার বাংলা গড়তে হবে। এটা বাংলার জনগণের কাছে আওয়ামী লীগের প্রতিজ্ঞা। আমার আওয়ামী লীগের কর্মীরা, যখন বাংলার মানুষকে বলি, তোমরা সোনার মানুষ হও তখন তোমাদেরই প্রথম সোনার মানুষ হতে হবে। তাহলেই বাংলা গড়তে পারবা। আর যারা দুঃখী মানুষের পাশে দাঁড়িয়ে সংগ্রাম করেছো, তারা বাংলার দুঃখী মানুষের কাছ থেকে সরে যেয়ো না।

জয় বাংলা।

জয় আওয়ামী লীগ।

গরিব-দুঃখীর সুখেই স্বাধীনতার সার্থকতা
আমার পুলিশ বাহিনীর ভায়েরা, ইন্সপেক্টর জেনারেল অব পুলিশ ও সমবেত অতিথিবৃন্দ, আজ স্বাধীন বাংলাদেশে প্রথম পুলিশ সপ্তাহ পালিত হচ্ছে। যতদিন বাংলার স্বাধীনতা থাকবে, যতদিন বাংলার মানুষ থাকবে, ততদিন এই রাজারবাগের ইতিহাস লেখা থাকবে স্বর্ণাক্ষরে। ২৫ মার্চ রাত্রে যখন ইয়াহিয়া খানের সৈন্যবাহিনী বাংলাদেশের মানুষকে আক্রমণ করে, তখন তারা চারটি জায়গা বেছে নিয়ে তার ওপর আক্রমণ চালায়। সেই জায়গা চারটি হচ্ছে- রাজারবাগ, পিলখানা, ঢাকা বিশ্ববিদ্যালয় আর আমার বাড়ি। একই সময়ে তারা এই চার জায়গায় আক্রমণ চালায়। রাজারবাগের পুলিশেরা সেদিন সামান্য অস্ত্র নিয়ে বীরবিক্রমে সেই সামরিক বাহিনীর মোকাবেলা করেন। কয়েক ঘণ্টা তুমুল যুদ্ধ করেন। তারা এগিয়ে আসেন বাংলাদেশের মানুষকে রক্ষা করতে। এর জন্য আজ আমি গর্বিত। আজ বাংলার জনগণ গর্বিত। সেদিন বাংলার জনগণের ডাকে, আমার হুকুমে এবং আমার আহ্বানে বাংলাদেশের জনগণের সাথে বাংলাদেশের পুলিশ বাহিনী এগিয়ে এসেছিলেন মাতৃভূমিকে রক্ষা করতে, বাংলাদেশের জনগণকে রক্ষা করতে। স্বাধীনতার ইতিহাসের সঙ্গে রাজারবাগের এবং পুলিশের ইতিহাস স্বর্ণাক্ষরে লেখা থাকবে। পুলিশ। বাহিনীর অনেক কর্মী এখানে যুদ্ধ করতে করতে শহিদ হয়েছিলেন। শেষ পর্যন্ত তাঁরা রাস্তায় নেমে যুদ্ধ চালিয়েছিলেন নয় মাস পর্যন্ত। যারা পুলিশ। বাহিনীর বড় বড় কর্মচারী ছিলেন, তাদেরও অনেকেই স্বাধীনতা সংগ্রামে অংশগ্রহণ করেছিলেন।

শহিদের সম্মান রাখতে হবে

আজ তিন বছর হলো বাংলাদেশ স্বাধীন সার্বভৌম রাষ্ট্র। আজ প্রথম আমাদের পুলিশ সপ্তাহ পালিত হচ্ছে। এখন একটা কথা আমাদের মনে রাখা দরকার। যে রক্ত দিয়ে আমরা স্বাধীনতা এনেছি, সেই রক্ত দিয়েই স্বাধীনতা রক্ষা করতে হবে। পুলিশ বাহিনীর ভায়েরা, এই রাজারবাগে যারা শহিদ হয়েছিলেন, তাদের কথা মনে রাখতে হবে। তারা আপনাদেরই ভাই। তারাও পুলিশে চাকরি করতেন। জনগণের সঙ্গে তারা হাত মিলিয়ে ছিলেন। ৩০ লক্ষ লোকের সঙ্গে পুলিশের অনেক লোকও আত্মত্যাগ করেছিলেন। তাদের রক্ত যেন বৃথা না যায়, তাদের ইজ্জত আপনারা রক্ষা করবেন। তাদের সম্মান আপনারা রক্ষা করবেন। তাদের আত্মা যাতে শান্তি পায়, সেদিকে খেয়াল রাখবেন। মনে রাখতে হবে, স্বাধীনতা পাওয়া যেমন কষ্টকর, স্বাধীনতা রক্ষা করা তেমনি কষ্টকর। আজ আপনাদের কর্তব্য অনেক। যে কোনো সরকারের, যে কোনো দেশের সশস্ত্র বাহিনী গর্বের বিষয়। আমার মনে আছে, যেদিন আমি জেল থেকে বের হয়ে পাকিস্তান থেকে বাংলাদেশের বুকে ফিরে আসি, সেদিন দেখেছিলাম, আমাদের পুলিশ বাহিনীর না আছে কাপড়, না আছে জামা, না কিছু। অনেককে আমি ডিউটি করতে দেখেছি লুঙ্গি পরে। একদিন রাত্রে তারা আমার বাড়ি গিয়েছিল, তাদের পরনে ছিল লুঙ্গি, গায়ে জামা, হাতে বন্দুক। এই অবস্থায় এই দেশ শুরু হয়েছিল। পাকিস্তানি জালেমরা বাংলাদেশের সম্পদ শুধু লুট করেই নেয়নি, যাবার বেলায় সব ধ্বংস করেও দিয়ে যায়। তারা ভেবেছিল, বাংলাদেশ টিকতে পারবে না। কিন্তু বাংলাদেশ টিকেছে। বাংলাদেশ থাকবে। বাংলাদেশ থাকার জন্যই এই দুনিয়ায় এসেছে। কেউ কোনোদিন ধ্বংস করতে পারবে না। আজ আমরা জাতিসংঘের সদস্য। আজ দুনিয়ায় আমার বাংলাদেশের পতাকা ওড়ে। আজ দুনিয়ার মাঝে আমার বাংলাদেশের স্থান হয়েছে।

 

পুলিশ এখন জনগণের

একটা কথা আপনাদের ভুললে চলবে না। আপনারা স্বাধীন দেশের পুলিশ। আপনারা বিদেশি শোষকদের পুলিশ নন, জনগণের পুলিশ। আপনাদের কর্তব্য জনগণের সেবা করা, জনগণকে ভালোবাসা, দুর্দিনে জনগণকে সাহায্য করা। আপনাদের বাহিনী এমন যে, এর লোক বাংলাদেশের গ্রাম পর্যন্ত ছড়িয়ে রয়েছে। আপনাদের নিকট বাংলাদেশের মানুষ এখন একটা জিনিস চায়। তারা যেন শান্তিতে ঘুমাতে পারে। তারা আশা করে, চোর, বদমাইশ, গুণ্ডা, দুর্নীতিবাজ যেন তাদের ওপর অত্যাচার করতে না পারে। আপনাদের কর্তব্য অনেক। আমি জানি, আপনাদের নানারকম অসুবিধা আছে। ৭০ থেকে ৮০টা থানা হানাদার বাহিনী ধ্বংস করে দিয়েছিল, মাটির সঙ্গে মিশিয়ে দিয়েছিল। সেগুলো নতুন করে আমরা গড়তে চেষ্টা করছি। অনেকগুলো গড়া হয়েছে, অনেকগুলোর কাজ চলছে। আপনাদের কিছুই ছিল না। আজ আস্তে আস্তে কিছু কিছু হতে চলেছে। একদিনে কিছুই হবে না। বাংলাদেশের মানুষ দুঃখী, বাংলাদেশের মানুষ গরিব, বাংলাদেশের মানুষ না খেয়ে কষ্ট পায়। যুগ যুগ ধরে তারা শোষিত হয়েছে। আজ তাদের অবস্থা যে কেমন, আপনারা ভালো করেই জানেন। আপনারা বিদেশ থেকে আসেননি, আপনারা ভাড়াটিয়া নন। আপনারা বাংলা মায়ের ছেলে। আপনাদের বাপ-মা এই বাংলাদেশে রয়েছেন। তাদের অবস্থা আপনারা জানেন। গ্রামে গ্রামে আপনারা দেখেছেন, মানুষ হাহাকার করে, না খেয়ে কষ্ট পায়৷ বন্যা, সামুদ্রিক জলোচ্ছ্বাস ও ঘূর্ণিঝড়ে কষ্ট আরও বাড়ছে। আন্তর্জাতিক বাজারে জিনিসের দাম অত্যন্ত বেড়ে গেছে। ফলে, মানুষের খাবার জোগাড় করতে আমাদের বেশ বেগ হতে হচ্ছে। আজ গরিবের ওপর ট্যাক্স ধরার ক্ষমতাও আমাদের বেশি নেই। তারা টাকা কোথেকে দেবেন? তারা না খেয়ে কষ্ট পাচ্ছেন। এবার যে বন্যা হয়েছে, দুর্ভিক্ষ হয়েছে, তা আপনারা দেখেছেন।

 

আইন-শৃঙ্খলা রক্ষা করতে হবে

আমি আপনাদের কাছে এই আশা করবো যে, আপনারা হবেন আমার গর্বের বিষয়। বাংলাদেশের মানুষ যেন আপনাদের জন্য গর্ব অনুভব করতে পারে। আপনারা যদি ইচ্ছা করেন, আপনারা যদি সৎপথে থেকে ভালোভাবে কাজ করেন, যদি দুর্নীতির ঊর্ধ্বে থাকেন, তাহলে দুর্নীতি দমন করতে পারবেন। আপনারা যদি আজকে ভালোভাবে থাকেন, শৃঙ্খলা বজায় রাখেন, তাহলে আমি বিশ্বাস করি, যে থানায় ভালো অফিসার আছেন এবং ভালোভাবে কাজ করছেন, সেখানে আইন-শৃঙ্খলা পরিস্থিতির কোনো প্রকার সমস্যা সৃষ্টি হতে পারে না। কারণ, তারা সবসময় সজাগ থাকেন এবং দুষ্টকে দমন করেন। যিনি যেখানে রয়েছেন, তিনি সেখানে আপন কর্তব্য পালন করলে দেশের মধ্যে বিশৃঙ্খলা সৃষ্টি হতে পারে না। মনে রাখবেন, আপনাদের মানুষ যেন ভয় না করে। আপনাদের যেন মানুষ ভালোবাসে। আপনারা জানেন, অনেক দেশে পুলিশকে মানুষ শ্রদ্ধা করে। আপনারাও শ্রদ্ধা অর্জন করতে শিখুন। আপনাদের বনে-বাদাড়ে, নদীতে, লোকালয়ে সর্বত্র যখন যেখানে প্রয়োজন পড়ে, ডিউটি করতে হয়। ২৪ ঘণ্টা মানুষের পাশে থেকে কাজ করতে হয়। অনেকে বলেন যে, সকলের ছুটি আছে, কিন্তু পুলিশের ছুটি নেই। এজন্য আমার দুঃখ হয়। সংখ্যায় আপনারা খুব কম বলেই আপনাদের রাত-দিন কাজ করতে হয়। আমি আপনাদের সব অসুবিধার খবর যে রাখি না, তা নয়। কিন্তু উপায় কী? সাধারণ মানুষের টাকা দিয়েই সব চলে। কিন্তু আজ মানুষের যে অবস্থা, দেশের যে অবস্থা, তাতে তাদের ওপর আর ট্যাক্সের বোঝা চাপানো যায় না। আজ আমরা যারা এখানে আছি, তারা সরকারি ও বেসরকারি কর্মচারী, পুলিশ, সামরিক বাহিনী, বিডিআর, রক্ষী বাহিনী বা আনসার— যা-ই আমরা হই না কেন, সকলেই এই বাংলাদেশের জনগণের টাকা দিয়েই চলি। এবং সবাইকে রাখা হয়েছে জনগণের সেবা করবার জন্য।

 

সরকারি কর্মচারী জনগণের সেবক

জীবন অত্যন্ত ক্ষণস্থায়ী— এই কথা মনে রাখতে হবে। আমি বা আপনারা সবাই মৃত্যুর পর সামান্য কয়েক গজ কাপড় ছাড়া সঙ্গে আর কিছুই নিয়ে যাব না। তবে কেন আপনারা মানুষকে শোষণ করবেন, মানুষের ওপর অত্যাচার করবেন? গরিবের ওপর অত্যাচার করলে আল্লাহর কাছে তার জবাব দিতে হবে। তাই, শুধু আপনাদের নয়, সমস্ত সরকারি কর্মচারীকেই আমি অনুরোধ করি, যাদের অর্থে আমাদের সংসার চলে, তাদের সেবা করুন। যাদের জন্য, যাদের অর্থে আজকে আমরা চলছি, তাদের যাতে কষ্ট না হয়, তার দিকে খেয়াল রাখুন। যারা অন্যায় করবে, আপনারা অবশ্যই তাদের কঠোর হস্তে দমন করবেন। কিন্তু সাবধান, একটা নিরপরাধ লোকের ওপরও যেন অত্যাচার না হয়। তাতে আল্লাহর আরশ পর্যন্ত কেঁপে উঠবে। আপনারা সেই দিকে খেয়াল রাখবেন। আপনারা যদি অত্যাচার করেন, শেষ পর্যন্ত আমাকেও আল্লাহর কাছে তার জন্য জবাবদিহি করতে হবে। কারণ, আমি আপনাদের জাতির পিতা, আমি আপনাদের প্রধানমন্ত্রী, আমি আপনাদের নেতা। আমারও সেখানে দায়িত্ব রয়েছে। আপনাদের প্রত্যেকটি কাজের দায়িত্ব শেষ পর্যন্ত আমার ঘাড়ে চাপে, আমার সহকর্মীদের ঘাড়ে চাপে। এজন্য আপনাদের কাছে আমার আবেদন রইল, আমার অনুরোধ রইল, আমার আদেশ রইল, আপনারা মানুষের সেবা করুন। মানুষের সেবার মতো শাস্তি দুনিয়ায় আর কিছুতে হয় না। একটা গরিব যদি হাত তুলে আপনাকে দোয়া করে, আল্লাহ সেটা কবুল করে নেন। এজন্য কোনোদিন যেন গরিব-দুঃখীর ওপর, কোনোদিন যারা অত্যাচার করেনি, তাদের ওপর অত্যাচার না হয়। যদি হয় আমাদের স্বাধীনতা বৃথা হয়ে যাবে। আমার ভায়েরা, এক দল লোকের পয়সার লোভে  অত্যন্ত বেড়ে গেছে ৷ পয়সার জন্য তাদের হিতাহিত জ্ঞান থাকে না। মৃত্যুর পর এ পয়সা তাদের কোনো উপকারে আসবে না। এই পয়সায় যদি তাদের সন্তানরা মানুষ না হয়, তাহলে তারা নানা অপকর্মে তা উড়িয়ে দেবে। তাতে তারা লোকের অভিশাপ কুড়িয়ে আখেরাতেও শান্তি পাবে না। তাই আমি সকলকে অনুরোধ করি, রাত্রে একবার চিন্তা করবেন সারাদিন ভালো কিছু করেছেন, না মন্দ করেছেন। দেখবেন, এতে পরের দিন মনে আশা জাগবে যে, আমি ভালো কাজ করতে পারি। এদেশের মানুষ বহু কষ্ট করেছে। যুগ যুগ ধরে তারা কষ্ট করছে। এই বাংলাদেশে কয়েক হাজার লোক না খেয়ে মারা গেছে- এ কথা আমি গোপন করিনি। বিদেশ থেকে খাবার আনতে চেষ্টা করেছি। নিরন্ন মানুষদের খাওয়ার জন্য পাঁচ হাজার সাতশোর মতো লঙ্গরখানা চালু করা হয়েছিল। সরকারি কর্মচারী ও রাজনৈতিক কর্মীরা মিলে সেইসব লঙ্গরখানা চালিয়েছেন। কোনোমতে আমরা এই দুর্ভিক্ষের বিরুদ্ধে যুদ্ধ করেছি। মাঠে, কলকারখানায় সর্বত্র আমাদের উৎপাদন বাড়ানোর জন্য কাজ করতে হবে। কোনোরূপ ফ্যাশন আর চলবে না। এই তিন বছরে অনেক ফ্যাশন হয়েছে। কিন্তু যে ফ্যাশন বজায় রাখতে গিয়ে মানুষ তার নিজের কাজে ফাঁকি দেবে, চুরি-ডাকাতি করবে, আর বড় বড় কথা বলবে, সে ফ্যাশন আর করতে দেওয়া হবে না। মানুষের সহ্যের সীমা আছে। আমারও সহ্যের সীমা আছে। এবার আমি আপনাদের কাছে সাহায্য চাই। আপনারা একবার আল্লাহর নামে প্রতিজ্ঞা করুন— 'আমরা দুর্নীতির ঊর্ধ্বে থাকব।' প্রতিজ্ঞা করুন— ‘আমরা দুর্নীতিবাজদের খতম করব।' প্রতিজ্ঞা করুন– 'আমরা দেশকে ভালোবাসব, দেশের মানুষকে ভালোবাসব।' প্রতিজ্ঞা করুন— ‘আমরা দেশের মাটিকে ভালোবাসব। যারা দুর্নীতিবাজ, ঘুষখোর, রাতের অন্ধকারে যারা মানুষ হত্যা করে, থানা আক্রমণ করে, অস্ত্র নিয়ে আপনাদের মোকাবেলা করে; বাংলাদেশের মাটি থেকে তাদের উৎখাত করুন।

 

দুর্নীতিবাজদের খতম করতে হবে

আপনাদের দুঃখ-কষ্টের কথা আমি জানি আপনাদের খাওয়া-পরার কষ্টের কথাও। কিন্তু কষ্ট কি শুধু আপনারাই করছেন? যাদের টাকা দিয়ে আমরা চলি, তারাই সবচেয়ে বেশি কষ্ট করছে। আমরা চাই একটা শোষণহীন সমাজ। আমরা চাই ইনসাফের রাজত্ব। আমরা চাই মানুষ সুখী হোক। গরিব-দুঃখী, বড়-ছোট সবাই পেট ভরে ভাত খাক। তাহলেই তো আমাদের স্বাধীনতা সার্থক হবে। যারা আত্মত্যাগ করেছে, রক্ত দিয়েছে, তাদের আত্মা শান্তি পাবে। আজ হতে শুরু হোক আপনাদের নতুন জীবন। এই পুলিশ সপ্তাহ থেকে আপনারা নতুন মনোভাব নিয়ে কাজ শুরু করুন, যাতে বাংলাদেশের পুলিশ দুনিয়ার বুকে গর্বের বস্ত্র হয়ে উঠতে পারে। এটিই আমি চাই আপনাদের কাছে। আপনাদের জন্য আমার সহানুভূতি আছে। আপনারা জনেন, আপনাদের আমি ভালোবাসি। আপনাদের জন্য ২৪ ঘণ্টা কাজ করেও আমি ক্লান্তিবোধ করি না। কিন্তু আমি চাই, আপনারা মানুষকে ভালোবাসুন। তাহলেই শান্তি আসবে।আমি আপনাদের এই সপ্তাহের কামিয়াবি কামনা করি এবং আরও কামনা করি, সব পুলিশ কর্মচারী, যিনি যেখানেই থাকুন না কেন, সবাই যেন সৎ হওয়ার এবং মানুষকে ভালোবাসার সুযোগ পান। আজকে আপনারা আরও প্রতিজ্ঞা করুন আমরা এমন পুলিশ গঠন করব, যে পুলিশ হবে মানুষের সেবক; শাসন নয়'। আমি পুলিশ বাহিনীর ভাইদের আন্তরিক মোবারকবাদ জানিয়ে বলছি, একদিন বাংলার মানুষ সুখী হবে— এ বিষয়ে আমার কোনো সন্দেহ নেই। কিন্তু তার জন্য কঠোর পরিশ্রম করতে হবে। সৎপথে থাকতে হবে।



খোদা হাফেজ

জয় বাংলা









